Publication Date	Time	Author	Source	Title	URL	Text
2021-11-10	15:00:25+00:00	Unknown	GFC Nieuws	Jaloerse man misbruikt zijn ex om haar zwanger te maken in de hoop dat ze met hem trouwt	https://www.gfcnieuws.com/jaloerse-man-misbruikt-zijn-ex-om-haar-zwanger-te-maken-in-de-hoop-dat-ze-met-hem-trouwt/	Een schijnbaar jaloerse man in het Aziatische Singapore die zijn ex-vriendin misbruikte, werd maandag veroordeeld tot 10.5 jaar cel en zes stokslagen. In 2009 startte het koppel een relatie. Zij was 14 en hij 16, schrijft Asia One. Gedurende die periode moest ze 2 keer abortus plegen. In februari 2019 maakte ze het uit met hem nadat ze hoorde dat hij haar had bedrogen. Echter belde de man haar na de breuk op met de mededeling dat hij met het uiteindelijke slachtoffer wilde trouwen. Na middernacht op 27 februari 2019 benaderde hij haar toen ze naar huis terugkeerde en haalde haar over om op zijn motorfiets te gaan. In zijn kamer ondervroeg hij haar onder bedreiging met een mes over haar intimiteiten met haar nieuwe vriend, waarna hij haar misbruikte.
2021-11-10	, 19:29	Dylan van Bekkum	De Volkskrant	    Al 697 klachten over anti-abortuscampagne: niet eerder werd er over een reclame zoveel geklaagd  	https://www.volkskrant.nl//nieuws-achtergrond/al-697-klachten-over-anti-abortuscampagne-niet-eerder-werd-er-over-een-reclame-zoveel-geklaagd~b28d74e6/	De anti-abortuscampagne Week van het Leven valt ongeëvenaard slecht bij een deel van de ontvangers van de radio en tv-spotjes. Er kwamen dusdanig veel klachten binnen bij de Reclame Code Commissie (RCC), dat de commissie nieuwe klachten niet meer aanneemt. Wie deze week naar de radio luistert, heeft grote kans om in het reclameblok de volgende tekst te horen: ‘Een ongeboren kindje verdient ook een toekomst. Een abortus ontneemt het kind die toekomst. Zullen we daarom werk maken van echte hulp aan moeder en kind?’ Het is niet de eerste keer dat de jaarlijkse campagne tegen de haren in strijkt. Maar dit jaar is de verontwaardiging over de spotjes op radio, televisie en YouTube groter dan eerder het geval was. De Reclame Code Commissie (RCC) kreeg al 697 klachten binnen: niet eerder werd er over een campagne zo veel geklaagd. Op de website zegt de RCC dat nieuwe klachten niet meer in behandeling worden genomen. Het aantal klachten heeft geen invloed op het oordeel van de commissie, laat een woordvoerder van de RCC weten. ‘Wij doen dezelfde toetsing als altijd.’ Die toetsing kan nog even op zich laten wachten: het proces duurt normaal gesproken een paar weken. ‘Wel kan de voorzitter besluiten dat een zaak zo ernstig is dat er een spoedprocedure komt. Dat heb ik nu nog niet gehoord, maar het behoort tot de mogelijkheden’, aldus de woordvoerder. De Stichting Etherreclame (Ster), die reclameruimte verkoopt op de Publieke Omroep, liet dinsdag aan Nu.nl weten de reclame niet te hebben geweerd omdat zij ‘wil waken voor censuur’. Toen er reclameruimte werd ingekocht voor de Week van het Leven oordeelde de Ster dat de spotjes ‘niet in strijd met de wet- en regelgeving zijn’ en ‘vallen onder vrijheid van meningsuiting’. De antiabortuscampagne Week van het Leven wordt al sinds 2016 in de tweede week van november georganiseerd door verschillende Nederlandse confessionele organisaties. Hoofdorganisator is de christelijke patiëntenvereniging NPV. Ook de politieke partijen SGP en de ChristenUnie, die momenteel deelneemt aan de formatie, zitten in de organisatie. De Week van het Leven vermeldt op haar website meerdere ‘vrienden’. Ook kan aanhang worden betuigd aan initiatieven die ‘jonge (aanstaande) moeders in een kwetsbare situatie ondersteunen’, waardoor zij kans maken op 1.000 euro. Week van het Leven koos vier initiatieven uit waarop mensen kunnen stemmen, waarvan er drie het geldbedrag zullen ontvangen. Onder de kanshebbers zijn twee initiatieven van de omstreden stichting Siriz. Het gaat daarbij bijvoorbeeld om opvanghuizen voor aanstaande tienermoeders die ‘geen abortus willen plegen’. Het te verdelen bedrag van 3.000 euro wordt geschonken door Pro Life Zorgverzekeringen, waar zwangere vrouwen de abortus alleen vergoed krijgen als zij zelf in gevaar zijn. Pro Life is een dochteronderneming van Zilveren Kruis. ‘Pro life is hierin zelfstandig, ze hebben dus geen goedkeuring van ons nodig’, zegt een woordvoerder van Zilveren Kruis over de steun aan de campagne. Pro Life laat weten dat de verzekeraar de actie ondersteunt ‘omdat wij zeggen dat het bij ongewenste zwangerschap altijd om zowel moeder als het ongeboren kind gaat’. De campagne heeft als mediapartners onder meer het Reformatorisch Dagblad en de EO. Een woordvoerder van de EO zegt dat de Week van het Leven geen financiële steun krijgt van de omroep, maar dat de EO met de campagne sympathiseert. ‘We zijn ons ervan bewust dat er veel discussies zijn rondom het onderwerp abortus’, zegt de woordvoerder. ‘Als christelijke omroep vinden we het belangrijk dat ook het perspectief van de bescherming van het ongeboren kind tot uiting komt in de media.’ Diederik van Dijk, directeur van de NPV en senator voor de SGP zegt in het Nederlands Dagblad niet onnodig te willen kwetsen. ‘We willen hulp bieden en correcte feiten over abortus brengen. Onze boodschap levert reuring op.’
2021-11-09	, 18:03	Arnout le Clercq	De Volkskrant	    Duizenden migranten aan de grens, de enige crisis die de Poolse regering wél uitkomt  	https://www.volkskrant.nl//nieuws-achtergrond/duizenden-migranten-aan-de-grens-de-enige-crisis-die-de-poolse-regering-wel-uitkomt~b26873a5/	De migratiecrisis aan de grens met Belarus is een welkome afleiding voor de regering in Polen, waar de crises zich afgelopen tijd in hoog tempo opstapelen. Ze maakt er dankbaar gebruik van. ‘Deze grens is heilig’, schreef premier Morawiecki op Facebook. ‘Generaties Polen hebben er hun bloed voor vergoten.’ Morawiecki is niet de enige die zich uitspreekt over de crisis aan de Belarussische grens. In het Poolse publieke debat gaat het over bijna niets anders sinds maandag een groep van duizenden migranten klem kwam te zitten. Het regime van de Belarussische dictator Loekasjenko stuurde de migranten en vluchtelingen naar de grens om druk uit te oefenen op de EU. Ze mochten vervolgens niet meer terug, maar Polen komen ze ook niet binnen. Poolse media livebloggen sinds de crisis uitbrak onafgebroken over de humanitaire crisis die daardoor aan de grens is ontstaan. En die aandacht komt de Poolse regering goed uit. Voor de regering vormt de chaos aan de grens een welkome afleiding van de andere crises in het land. Dat zijn er nogal wat. Afgelopen weekeinde gingen tienduizenden Polen de straat op om te demonstreren voor het recht op abortus. Aanleiding is de dood van een 30-jarige zwangere vrouw, volgens de demonstranten een slachtoffer van de strenge abortuswetgeving in het land. Een jaar na de abortusdemonstraties, de grootste straatprotesten sinds de val van het communisme, keert daarmee de maatschappelijke onrust over dit onderwerp terug. Tel daarbij op: het slepende conflict met de EU waardoor het coronaherstelgeld maar niet gaat rollen; EU-dwangsommen voor het openhouden van de Turów-mijn en het in stand houden van een omstreden ‘tuchtkamer’ voor rechters, samen anderhalf miljoen euro per dag; inflatie die sneller stijgt dan in de rest van de EU (6,8 procent in oktober); en een groeiend aantal besmettingen en coronadoden in een land waar net iets meer dan de helft van de inwoners volledig is gevaccineerd. Weet ze zich met sommige van deze problemen geen raad, op de grenscrisis reageert de Poolse regering juist met daadkracht: bovenop de 8.000 grenswachten in het gebied zijn 12.000 militairen en politieagenten in paraatheid gebracht. Suggesties om de hulp van het Europees Grenswachtagentschap Frontex in te schakelen, worden weggewuifd. ‘Frontex heeft 1.300 ambtenaren’, zei de plaatsvervangend minister van Binnenlandse Zaken, ‘de Poolse grenswacht heeft 16.000 manschappen.’ Deze koppigheid is tekenend voor de Poolse regering, die blij is met sancties die de EU aan Belarus oplegt, maar op eigen grondgebied liever alles zelf oplost. Polen kan voor de aanpak van de grenscrisis op de solidariteit van de EU rekenen. Voor regeringspartij PiS snijdt het mes aan twee kanten: door de grens hardhandig te beschermen tegen ongecontroleerde migratie hoopt de regering ontevreden kiezers binnenboord te houden. Ook bij de migratiecrisis in 2015 leverde de compromisloze houding van PiS stemmen op. De partij heeft het nodig. Ze voelt de hete adem van de oppositie in de nek – afgelopen weken daalde ze in de peilingen naar 32,5 procent van de stemmen. Ook heeft de regering de informatie die over de grenstoestand naar buiten komt stevig onder controle, in tegenstelling tot de informatie over de andere problemen die het land plagen. Journalisten worden niet toegelaten in het grensgebied, sinds begin september de noodtoestand werd uitgeroepen. De Poolse autoriteiten delen beelden over de situatie aan de grens, maar de kijker ziet alleen wat de regering wil laten zien. De noodtoestand eindigt op 30 november. Het gebied blijft echter een verboden zone wegens de bouw van een grensmuur. Beelden worden vergezeld door oorlogsretoriek. Politici spreken van een ‘aanval’ op Polen, regelmatiger valt de term ‘hybride oorlog’. Er is kritiek op deze woordkeuzes: het zou de migranten, die in eerste instantie slachtoffer zijn van de cynische machtspolitiek van Loekasjenko, ontmenselijken. Dat is terug te zien in de rechtse hoeken van het Poolse internet, waar nationalistische sociale-media-accounts de migranten op één hoop gooien met de ‘oosterse barbarij’ waartegen Polen in de loop der eeuwen heeft gestreden. Een ander effect van dergelijke taal: in een land dat wordt aangevallen is weinig plek voor kritiek op de macht. De regering schetst, geholpen door staatszender TVP, kritische oppositiepartijen als deel van het probleem in plaats van de oplossing. Leider van grootste oppositiepartij Donald Tusk kreeg een hagelschot aan hatelijk commentaar op zijn opmerking dat ‘migranten geen politiek goud’ zijn. Daarmee was de toon voor het parlementaire debat over de grenscrisis gezet.
2021-11-09	, 05:00	Sheila Sitalsing	De Volkskrant	    Met migranten dreigen is het effectiefste middel om de EU geld af te troggelen  	https://www.volkskrant.nl//columns-opinie/met-migranten-dreigen-is-het-effectiefste-middel-om-de-eu-geld-af-te-troggelen~bc744b35/	 Het geintje was tot dusver voorbehouden aan despoten en semi-democraten buiten de grenzen van de Europese Unie – mannen, altijd mannen, met wie de EU in complexe vriendschappen verwikkeld was of is. Dreigen met migranten. Zeggen dat je 5 miljard euro wil, ‘anders zal jullie continent zwart kleuren van de Afrikanen’ (wijlen Kadhafi). Laten vallen dat je 3,5 miljoen migranten op doorreis naar de Unie achter de hand hebt, voor als de Unie blijft jammeren over Koerden en aanverwante zaken (Erdogan). Landreizigers die van ver zijn komen aanlopen gewoon actief de EU-grens over helpen (de grenswachten van Loekasjenko). Het hek bij Ceuta openzetten om Spanje te chanteren (de regering van Marokko). Vrijdag meldden de persbureaus dat Viktor Orbán op de Hongaarse radio had gezegd dat hij met plezier een speciale route vrijmaakt om migranten naar West-Europa te leiden. Want daar willen ze die toch zo graag? Nu jaagt hij ze nog weg bij de Servische grens met duizenden tegelijk. Kost hem klauwen vol geld, geld dat hij terug wil. En als het Westen ze kennelijk graag wil hebben, opent hij met liefde een corridor: die kant op is Duitsland, daar Oostenrijk, verderop ligt Nederland, lopen maar. Dreigen met migranten is het misschien wel effectiefste middel om de EU aan te vallen. De oogst is groot en bevredigend: briesende electoraten, machteloosheid aan de grenzen, doodsbange regeringsleiders die in arren moede maar wegkijken bij mensenrechtenschendingen die zich gewoon midden in hun gekoesterde waardengemeenschap voltrekken. Meestal volgt er geld, of de belofte daarvan. Dat een eigen lidstaat al dan niet grappend de wapens opneemt tegen de club is niet nieuw. Dat de club zich daar niet zo goed raad mee weet, is evenmin nieuw. Dat het breekpunt naderbij komt, nu zowel Polen als Hongarije zich ostentatief weigert te conformeren aan basisprincipes, valt ook al langer te horen. Na abortus- en homorechten is het Groene Akkoord van Frans Timmermans de nieuwe favoriete boksbal (‘moord op de middenklasse’) van Poolse en Hongaarse regeringsfunctionarissen. Over de machteloosheid van de EU, die zich handenwringend beklaagt over valsspelers in haar midden, sprak Luuk van Middelaar zaterdag wijze woorden in de Volkskrant. Van Middelaar, een scherpe denker die de Unie van binnenuit kent, is een optimist. Hij ziet nieuwe saamhorigheid ontstaan te midden van corona, assertief China en grillig Amerika. Hij ziet hoe ‘historische en geografische krachten de Europese landen naar elkaar toe drijven’. Maar Polen en Hongarije dan, vroeg de interviewer, krachten die de Unie juist uit elkaar drijven? We kunnen conflicten, zoals het conflict met Polen om de voorrang van het EU-recht wel hoog blijven opspelen, zegt Van Middelaar, maar uiteindelijk moeten de problemen dáár worden opgelost. ‘Dat kan niet vanuit Brussel of Berlijn gebeuren. De Poolse kiezers moeten bij de volgende verkiezingen PiS wegstemmen.’ Dat doen ze wellicht niet. Orban is ook niet weg te krijgen. Breken met Hongarije en Polen – alle juridische voetangels en klemmen terzijde – betekent ‘winnen aan cohesie en democratische geloofwaardigheid’ zegt Van Middelaar. ‘Maar tegelijkertijd leg je de oostflank van Europa weer open.’ De keuze is glashelder. Het is niet moeilijk te raden waar Duitsland voor zal kiezen. Gelukkig is er nog het optimisme van Van Middelaar (‘De splijtende krachten hebben al genoeg woordvoerders’) om aan vast te klampen. Er is genoeg dat ons wel samenbrengt. Er is altijd hoop.
2021-11-08	, 18:58	Djuna Spreksel	Trouw	    Er verschijnt postuum een boek van Rachel Held Evans. Wat is haar nalatenschap?  	https://www.trouw.nl/religie-filosofie/er-verschijnt-postuum-een-boek-van-rachel-held-evans-wat-is-haar-nalatenschap~b225bca4/	 “Het geloof kan zo’n beetje alles doorstaan, zolang het zich maar doorontwikkelt”, vond de christelijke schrijfster Rachel Held Evans. In Amerika was Held Evans een populaire, veelgehoorde stem onder progressieve christenen. Ze bekritiseerde haar geloofsgenoten op hun steun voor president Donald Trump en hun conservatieve standpunten rond vrouwen- en homorechten, racisme en abortus. Een van haar voorbeelden was de Nederlandse priester Henri Nouwen, die stelt dat Gods liefde de kern is van de christelijke leer. Over deze thema’s schreef Held Evans vijf boeken, waaronder A Year of Biblical Womanhood, waarin ze een jaar gehoorzaamde aan Bijbelse voorschriften voor vrouwen. Hierin gebruikte ze het woord ‘vagina’, ondanks waarschuwingen dat dit ervoor zou zorgen dat christelijke boekverkopers haar boek niet zouden inkopen. Ook hield ze een veelgelezen blog bij, waarin ze de ene keer schreef over de vraag hoe Amerikanen hun kinderen konden opvoeden met het geloof en de andere keer over de uitsluiting van vrouwen uit kerkelijke ambten. In 2019 overleed Held Evans op 37-jarige leeftijd onverwachts aan een infectie. Ze liet een onaf manuscript voor een boek na, wat nu postuum verschijnt onder de titel Wholehearted Faith. Schrijver en goede vriend Jeff Chu schreef de losse delen aan elkaar. Het is reden voor The New Yorker om een artikel te wijden aan het leven en de nalatenschap van Held Evans. Sinds afgelopen vrijdag is er op de website van het tijdschrift ook een podcast met journaliste Eliza Griswold te beluisteren, die voor het wekelijkse magazine over religie schrijft en de dierbaren van Held Evans onlangs interviewde. Hoewel Held Evans jong was toen ze stierf, legde ze een bewogen pad af. Ze groeide op in conservatief evangelische kring en was vanaf jonge leeftijd sterk overtuigd van haar geloof. Ter illustratie: de enige reden dat Held Evans als klein meisje ’s ochtends graag met de bus naar school ging, was omdat ze het enkele leeftijdsgenootje in de bus dat nog níét geloofde dan tenminste tot Jezus kon bekeren. Het is een anekdote die in de podcast, waarin haar familie en vrienden direct aan het woord komen, uitgebreid gememoreerd wordt. Held Evans raakte in een ‘spirituele crisis’ toen tijdens de oorlog in Afghanistan een vrouw in het openbaar werd geëxecuteerd wegens overspel. Gaat deze vrouw naar de hel, vroeg ze zich vertwijfeld af. Het was misschien wel de eerste keer dat ze zich écht vragen stelde bij de conservatieve evangelische dogma’s waarmee ze groot geworden was. “Dat werd haar niet in dank afgenomen”, vertelt haar zus Amanda. “Evangelisten waren en zijn gericht op het verdedigen van het geloof en absolute antwoorden. Twijfel was een zonde. Rachel claimde het recht om vragen te mogen stellen bij de interpretaties van voorschriften uit de Bijbel, bijvoorbeeld door te laten zien dat die interpretaties in de geschiedenis wisselend waren.” Held Evans zag het zelf als een ‘theologisch avontuur’, een zoektocht, waarin ze ook naast anderen wilde staan. Ze brak met de evangelische kerk en stapte over naar de episcopaalse kerk. Daar wilde ze ruimte geven aan iedereen die door de kerk werd uitgestoten. Haar grote populariteit getuigt volgens Griswold van de behoefte aan een kritische tegenstem die er was onder haar geloofsgenoten, zonder dat zij daarbij hun geloof de rug toe hoefden te keren. En nu verschijnt dus haar nieuwste boek, waarin Held Evans zoekt naar vormen van christelijke geloofsbelijdenis die voorbijgaan aan de grenzen van de conservatieve evangelische kerk. Gaat dat wel werken, als Held Evans er zelf niet meer is? Griswold maakt zich geen zorgen. “Held Evans gaf woorden aan gedachten en gevoelens die er al waren en nog steeds zijn. Er is een grote behoefte aan haar boodschap, of zij er nu zelf is om die boodschap hardop te verkondigen, of niet.” Lees eerdere afleveringen in ons dossier Bladen.
2021-11-07	07:58:18+00:00	Unknown	nu.nl	Tienduizenden Polen de straat op na dood vrouw die geen abortus mocht plegen	https://www.nu.nl/algemeen/6166433/tienduizenden-polen-de-straat-op-na-dood-vrouw-die-geen-abortus-mocht-plegen.html	 In Poolse steden zijn mensen zaterdagavond massaal de straat opgegaan nadat bekend was geworden dat een zwangere vrouw die geen abortus mocht ondergaan was overleden. De foetus had ernstige afwijkingen, maar vanwege de strenge abortuswetgeving in het land wachtten de dokters tot het ongeboren kind kwam te overlijden. De moeder overleed uiteindelijk aan een hartstilstand. De dertigjarige vrouw was in de tweeëntwintigste week van haar zwangerschap. Eerdere scans hadden al uitgewezen dat de foetus ernstige afwijkingen had, maar de dokters wilden geen abortus uitvoeren. Ze wachtten tot het ongeboren kind kwam te overlijden en wilden toen een operatie uitvoeren om de dode foetus te verwijderen. Op weg naar de operatiekamer kreeg de vrouw een hartstilstand. Het incident vond al plaats in september, maar kwam pas zaterdag aan het licht na een tweet van Jolanta Budzowska, de advocaat van de familie van de overleden vrouw. Toen het incident bekend werd, gingen tienduizenden Polen in bijna tachtig steden de straat op om te demonstreren. De protestmars in de hoofdstad Warschau, onder de naam 'Not one more', eindigde bij het Poolse ministerie voor Volksgezondheid. Budzowska klaagt de verantwoordelijke dokters aan voor het maken van medische fouten, maar noemt de dood van haar cliënt ook een direct gevolg van de wetgeving. Volgens de Poolse regering heeft de dood niets te maken met de wetgeving, maar met de fouten die door dokters zijn gemaakt. Het ziekenhuis zegt mee te leven met de nabestaanden van de overleden vrouw. Ook zijn twee dokters uit het ziekenhuis geschorst. ©2021 DPG Media B.V. – alle rechten voorbehouden. 
2021-11-07	07:20:46+00:00	Unknown	NOS.nl	Polen massaal op de been tegen abortuswet na dood zwangere vrouw	http://feeds.nos.nl/~r/nosjournaal/~3/BGhaz_Pis0Y/2404661	In Poolse steden zijn tienduizenden mensen de straat op gegaan om te protesteren tegen de strenge abortuswet in het land. Die is sinds januari van kracht, maar de onvrede erover manifesteerde zich gisteren opnieuw nadat bekend was geworden dat een zwangere vrouw van 30 in een ziekenhuis was overleden. De vrouw overleed al in september. Ze was 22 weken zwanger en uit scans was al duidelijk geworden dat de foetus ernstige afwijkingen had. Artsen weigerden echter een abortus omdat er nog wel een hartslag hoorbaar was. Toen in het ziekenhuis een nieuwe scan uitwees dat het kindje dood was werd besloten tot een keizersnede. Maar op weg naar de operatiekamer kreeg de moeder een hartaanval en overleed ze. Polen lieten gisteren massaal hun stem horen met de slogan 'Niet één meer', verwijzend naar de dood van de vrouw. 'Haar hart klopte ook', stond er verder op spandoeken die de betogers meedroegen. Ze begonnen hun protest bij het Constitutioneel Hof, dat vorig jaar oordeelde dat het aborteren van een foetus vanwege een afwijking in strijd is met de grondwet. Daarna liepen ze naar het ministerie van Volksgezondheid. Onder de betogers was ook de voormalige voorzitter van de Europese Raad Donald Tusk, die nu de oppositieleider is in Polen. Het katholieke Polen heeft sinds dit jaar een van de strengste abortuswetten van Europa. Abortus is alleen nog mogelijk als de zwangerschap het gevolg is van verkrachting of als het leven van de vrouw in gevaar is. Voor die tijd kon een zwangerschap ook nog worden afgebroken als de foetus ernstige afwijkingen heeft, maar daar zette het Constitutioneel Hof dus een streep door. De conservatieve Poolse PiS-regering zegt dat de vrouw niet is overleden vanwege de abortuswet in het land; de artsen zouden fouten hebben gemaakt. De Poolse minister van Volksgezondheid kondigde aan dat er duidelijkere richtlijnen komen om duidelijk te maken dat een abortus in dit soort gevallen wel legaal is. In dit blog houden we je op de hoogte van het coronanieuws van maandag 15 november. Vooral onder verslaggevers is het aantal vrouwen toegenomen. Ook in sportprogramma's zijn de laatste jaren vaker vrouwen te zien. Behalve de Wit-Russische overheid zijn ook bedrijven en personen doelwit: die zouden zijn betrokken bij mensensmokkel.
2021-11-07	, 12:00	Chiara Cordelli en Aziz Huq	De Volkskrant	    Zelfs de taxichauffeur kan je in Texas aanklagen voor abortus, of hij is zelf de klos  	https://www.volkskrant.nl//columns-opinie/zelfs-de-taxichauffeur-kan-je-in-texas-aanklagen-voor-abortus-of-hij-is-zelf-de-klos~be75c715/	Bij het Amerikaanse Hooggerechtshof dient momenteel de zaak tegen de nieuwe Texaanse abortuswet, die al voorlopig van kracht is. Andere staten kijken gretig toe of ook zij de vrouwenrechten ongestraft kunnen inperken. In 1984 gaf wijlen rechter Ruth Bader Ginsburg van het Hooggerechtshof van de Verenigde Staten een lezing over de redenen waarom Roe v. Wade, het besluit van het Hof uit 1973 waarin een grondwettelijk recht op abortus werd erkend, was genomen op de verkeerde gronden. De zaak, zo legde zij uit, had nooit mogen worden voorgesteld als een zaak van privacy of reproductieve keuze alleen: abortus was uiteindelijk een kwestie van gelijkheid van man en vrouw. 37 jaar later bewijst Texas Ginsburgs gelijk met zijn draconische abortuswet. Als het Hooggerechtshof de wet overeind houdt, zal het de genderverhoudingen terugzetten naar een tijdperk van vóór de levende herinnering van de meeste Amerikanen. De Texaanse wet, Senate Bill 8 (SB 8), verbiedt niet alleen abortus na zes weken, maar geeft gewone burgers ook het recht om iedereen aan te klagen die een abortus steunt of mogelijk maakt: een werkgever wiens salaris wordt gebruikt om de abortus te financieren, een chauffeur die iemand een lift geeft, of een ouder of partner op wiens schouder iemand mag uithuilen. Aansprakelijkheid vergt geen bewijs van opzet. De taxichauffeur die iemand ongewild halverwege naar een abortuskliniek brengt, riskeert een boete van minimaal tienduizend dollar. De Texaanse wet zal waarschijnlijk model staan voor de regulering van abortus in het hele land als het Hooggerechtshof de beroepsprocedures tegen de wet gebruikt om Roe terug te schroeven. Florida en Ohio staan al te trappelen om wetten in te voeren die soortgelijke particuliere ʻremediesʼ toestaan om abortus in te perken. Voorspelbaar genoeg heeft de Texaanse wet nu al geleid tot intensief toezicht op abortus-aanbieders. Maar SB 8 zal waarschijnlijk bredere en meer verraderlijke gevolgen hebben als de wet overeind blijft. Vrouwen zullen worden onderworpen aan een leven van kwetsbaarheid en angst tegenover iedere mogelijke eiser die bevoegd is om een rechtszaak aan te spannen – en volgens de wet is dat bijna iedereen. Dit heeft niet alleen rechtstreekse gevolgen voor de reproductieve keuzevrijheid. Dit creëert ook, op drie verschillende manieren, een relatie van afhankelijkheid, en uiteindelijk van onderwerping, voor vrouwen. Het brengt hen in inherent ongelijke en vernederende omstandigheden – een resultaat dat grotendeels losstaat van de effecten van de wet op abortus. Om te beginnen zal SB 8 leiden tot opdringerig toezicht op vrouwen door werkgevers, winkeliers, apothekers, bankbedienden. Op grond van SB 8 hebben al deze mensen er plotseling geldelijk belang bij om te weten of vrouwen zwanger zijn voordat ze hen helpen. Vreemden zullen er evenals goede vrienden materieel belang bij hebben om iets te weten over iemands seksleven. De wet brengt daardoor de zwaarbevochten seksuele privacy van vrouwen in gevaar, of ze nu zwanger zijn of niet. Dit verlies van privacy over intieme seksuele en lichamelijke beslissingen zal waarschijnlijk bijzonder ingrijpend zijn voor armere en sociaal gemarginaliseerde vrouwen, die in hun dagelijks leven onevenredig afhankelijk zijn van interacties met anderen. Bovendien zullen de financiële prikkels van SB 8 waarschijnlijk leiden tot meer digitaal toezicht door bedrijven die hun aansprakelijkheid willen ontlopen, en tot een agressiever gebruik van Big Data om de reproductieve status van vrouwen te achterhalen. Veel bedrijven hebben al uitgebreide systemen voor toezicht op de werkplek (dikwijls uitgebreid tijdens de pandemie), waarmee bewijs van zwangerschap kan worden vergaard. Andere hebben welzijnsprogramma’s die gegevens verzamelen over beweging, body mass index en andere biologische indicatoren waaruit een zwangerschap kan worden afgeleid. Risicomijdende werkgevers kunnen deze systemen voor toezicht op de werkplek, waarbij veel gegevens worden verzameld, gemakkelijk aanpassen om zwangerschappen op te sporen. De Texaanse wet geeft particuliere actoren dus zowel het recht als de financiële prikkel om over het lichaam en de seksuele levenssfeer van vrouwen een mate van controle uit te oefenen die zij ten opzichte van mannen nooit zullen hebben. Dit heeft ook gevolgen voor transseksuelen, die wellicht om veiligheidsredenen hun geslacht op het werk willen verbergen en die nu minder goed in staat zijn hun identiteit privé te houden. Het tweede gevolg is nog intiemer van aard. Door de drempel van het gezin te overschrijden, raakt SB 8 direct de emotionele steun en het vertrouwen die familie, huwelijk en partnerschap gewoonlijk bieden. Een vrouw die een ouder of partner vertelt dat ze misschien een abortus gaat laten uitvoeren, loopt het risico dat die persoon daarvoor financieel aansprakelijk kan worden gesteld. SB 8 berooft vrouwen dus niet alleen van hun seksuele privacy, maar ontrafelt ook de banden van liefde en zorg die velen van ons ondersteunen en ons leven zin geven. Vriendschappen zullen ook in gevaar komen. Wat als een vrouw een vriendin vraagt om haar geld te lenen of een lift te geven naar het naburige Oklahoma? Moet die vriendin haar nu vragen of het voor een abortus is? In tegenstelling tot het Bijbelse gebod maakt SB 8 van iedereen zijn zusters hoeder – maar op een onrechtvaardige en egoïstische manier. Ten slotte kent SB8, en dat is nog het meest verontrustend, geen uitzondering voor verkrachting. Op grond van de wet kan een moeder die haar dochter naar een kliniek brengt, worden aangeklaagd, maar een verkrachter niet. De gouverneur van Texas, Greg Abbott, heeft gezegd dat een uitzondering voor verkrachtingen niet nodig is, omdat verkrachters altijd worden vervolgd. Dit is niet alleen een absurde, maar ook een gruwelijk foute uitspraak. Landelijk gezien doet een meerderheid van de slachtoffers van seksueel geweld immers nooit aangifte bij de wetshandhavers. En in Texas is dat niet anders. SB 8 zal de crisis in de rechtshandhaving verergeren. Omdat de wet het voor vrouwen duur maakt om iemand in vertrouwen te nemen, ook als het een familielid of een goede vriend of vriendin is, verhoogt zij de druk op hen om te zwijgen na seksueel geweld, waardoor zij nog minder geneigd zullen zijn om aangifte te doen. Op perverse wijze moedigt de wet mannelijke aanranders dus aan om hun slachtoffers het zwijgen op te leggen, door hen het risico op een zwangerschap te laten lopen. De wet zorgt ervoor dat vrouwen vergeleken met mannen in een gecompromitteerde, onderworpen toestand zullen leven, nog minder vrij dan voorheen, zonder verscherpt toezicht, en systematisch en op unieke wijze onderworpen aan de grillen van andere mensen. Wat Jacqueline Rose van het Birkbeck Institute for the Humanities van de Universiteit van Londen heeft gezegd over seksuele intimidatie van vrouwen, geldt ook voor SB 8: ‘Het gaat niet alleen om het beheersen van de lichamen van vrouwen, maar ook om het binnendringen van hun gedachten.ʼ Wij geloven dat het doel van SB 8 nog verder gaat. De wet is bedoeld om vrouwen te veroordelen tot een inferieure positie in de samenleving. Ruth Bader Ginsburg had gelijk: het recht op reproductieve vrijheid is essentieel voor de gelijkheid van vrouwen. Chiara Cordelli is universitair hoofddocent politieke wetenschappen aan de universiteit van Chicago.Aziz Huq is hoogleraar rechten aan de universiteit van Chicago.
2021-11-05	, 13:31	Rosa van Gool	De Volkskrant	    Primeur in het Vaticaan: Italiaanse non wordt als eerste vrouw vicepremier  	https://www.volkskrant.nl//nieuws-achtergrond/primeur-in-het-vaticaan-italiaanse-non-wordt-als-eerste-vrouw-vicepremier~bc77a0d6/	Raffaella Petrini is door paus Franciscus aangewezen als nieuwe secretaris-generaal van Vaticaanstad. Ze is de eerste vrouw die de een-na-hoogste bestuursfunctie van de kerkelijke ministaat gaat vervullen. ‘Onze wereld heeft behoefte aan vrouwelijke participatie, aan hun leiderschap, hun capaciteiten en hun intuïtie en toewijding’, schreef paus Franciscus een paar weken geleden in een boodschap aan het G20 Women’s Forum. Met de benoeming van Petrini handelt de katholiek leider nu naar zijn eigen oproep. Het aantal vrouwen op hoge Vaticaanse functies is weliswaar nog altijd op één hand te tellen (het zijn er vijf), en het gaat vaak om tijdelijke en gedeelde benoemingen, maar de benoeming van Petrini is anders. Zij gaat verreweg de belangrijkste positie bekleden, als een soort vicepremier van de kerkelijke ministaat, een rol die eerder door een bisschop werd vervuld. Petrini is na de president de tweede vrouw in het governatorato, de uitvoerende macht van Vaticaanstad. Internationaalrechtelijk staat de bestuurlijke entiteit los van de Heilige Stoel, waaraan de paus – tevens het staatshoofd – leiding geeft. De 52-jarige non wordt onder meer verantwoordelijk voor de Vaticaanse musea, het postbedrijf en de politie. De nieuwe secretaris-generaal werd geboren in Rome en studeerde aan de chique privéuniversiteit LUISS, die gespecialiseerd is in economie en bedrijfskunde. Ze promoveerde aan een van de pauselijke universiteiten en is sinds jaar en dag universitair docent economie en sociologie. Voor haar benoeming werkte ze in het Vaticaan bij de Congregatie voor de Evangelisatie van Volkeren, die zich bezighoudt met het verspreiden van het geloof. De aanstelling van Petrini past in het beleid van paus Franciscus. Hij sprak zich niet alleen tijdens het G20 Women’s forum uit voor meer diversiteit, maar probeert die missie ook binnen de katholieke kerk uit te dragen. Niet iedereen in het Vaticaan is enthousiast over het diversiteitsbeleid van de paus, die in conservatief-katholieke kringen toch al niet bijster populair is vanwege zijn relatief linkse standpunten, onder meer op het gebied van economie en migratie. Bij het behoudende deel van de kerk maakte Franciscus zich de afgelopen dagen ook al niet geliefder door de Amerikaanse president Joe Biden, die bij hem op bezoek kwam, gerust te stellen. Van de kerkleider mag Biden ter communie blijven gaan, ook al vindt een deel van de Amerikaanse kerk dat de president er te vrije ideeën over abortus op nahoudt om zich als katholiek te mogen beschouwen. Maar of het nu gaat om Biden of het benoemen van vrouwen, de paus houdt vast aan zijn eigen koers. Ook na deze benoeming is het aantal hooggeplaatste vrouwen weliswaar nog minimaal, maar met de komst van Petrini krijgt het diversiteitsbeleid van Franciscus voor het eerst een gezicht op het hoogste niveau.
2021-11-05	, 12:03	Bas den Hond	Trouw	    Evangelisch Amerika ziet Trump nog altijd als verlosser  	https://www.trouw.nl/religie-filosofie/evangelisch-amerika-ziet-trump-nog-altijd-als-verlosser~b2c20a20/	Een jaar geleden verloor Donald Trump de Amerikaanse verkiezingen. Zijn aanhangers blijven zich roeren. Zo zijn miljoenen Amerikanen zich de afgelopen jaren evangelisch gaan noemen. Nog elke dag kaffert ergens in de VS een rechter een Trump-aanhanger uit die op 6 januari het Capitool binnendrong. En elke week wringt weer een andere Republikeinse politicus zich in bochten om de grote aanjager van die stormloop op de zetel van het Congres vrij te pleiten. Een jaar na het verlies van de presidentsverkiezing is Donald Trump nog steeds een politieke factor van belang. Dat heeft hij te danken aan een trouwe groep kiezers, de witte evangelische christenen. Maar die mogen hem omgekeerd ook dankbaar zijn: tijdens Trumps presidentschap raakten miljoenen van zijn fans ervan overtuigd dat ze bij die geloofsrichting hoorden. Dat ontdekte het onderzoeksinstituut Pew na een enquête onder een groep van een kleine 14.000 Amerikanen die het regelmatig vragen mag stellen. Van de witte deelnemers noemde eind 2016, kort na de verkiezing van Trump, een kwart zichzelf ‘evangelisch’ of ‘herboren’ – dat laatste verwijzend naar de persoonlijke bekering die een van de hoekstenen is van de evangelische theologie. Eind 2020, kort nadat Trump de volgende verkiezingen verloor van Joe Biden, deelde 29 procent zichzelf in bij de evangelischen. Die 4 procentpunt stijging is de netto uitkomst van 6 procentpunt toeloop en 2 procentpunt afvalligheid. Waarom die 2 procent zich niet meer evangelisch wil noemen, is niet zeker, daarvoor waren de aantallen te klein. Maar de 6 procentpunt die erbij kwam, heeft een duidelijk profiel: aanhanger van Donald Trump. Wat zoeken ze bij die kerk? God of gelijkgezinden? Het laatste, denkt Bradly Onishi. Want in zekere zin is het beeld van de evangelische geloofsrichting met de politiek mee gepolariseerd. “Voor veel mensen is de term ‘evangelisch’ puur vergif geworden. Als je in een café in Manhattan zit, en je hoort dat woord, dan is er een goede kans dat het met weerzin wordt uitgesproken.” Onishi doceert godsdienstwetenschap aan de Skidmore Universiteit in Saratoga Springs in de staat New York. En ooit rekende hij zichzelf tot de evangelischen. Dat die groep Trump door dik en dun steunt, berust volgens Onishi niet op hun theologie, maar op identiteit. “Misschien ga je niet naar de kerk, lees je nooit in de Bijbel – maar je bent iemand die gelooft in een zekere visie van Amerika, en dan neem je een religieuze identiteit aan om solidair te zijn met een zekere Amerikaanse politieke en culturele groep. Dit is dus geen kwestie van massale bekering – het is een dekmantel, die mensen in staat stelt samen op te trekken.” “Evangelicals vinden dat de VS zijn gesticht voor en door christenen, en dat er een innige band moet zijn tussen de overheid en christenen. Van hen moet de Bijbel een plaats hebben in het onderwijs, en elke dag voor de leerlingen beginnen met gebed. Als christen-nationalist zag je in Donald Trump iemand die zich sterk maakte voor die visie op Amerika.” En het verlangen naar zo’n sterke man komt voort uit een existentiële angst, zegt Damon Berry. “Je ruikt de wanhoop, dat je bevolkingsgroep aan de verliezende hand is in de cultuuroorlog.” Berry is godsdienstwetenschapper aan de St. Lawrence universiteit in Canton in de staat New York. Hij is bezig met een boek over de Nieuwe Apostolische Reformatie, een in populariteit en invloed toenemende afsplitsing van de pinksterbeweging, die vindt dat het christendom ten onrechte geen profeten meer erkent. Als het over politiek ging, weerspiegelden de profetieën uit die hoek een apocalyptisch beeld van Amerika, maar een apocalyps die nog af te wenden was. “Dat zou gebeuren doordat Trump zou winnen, in 2016 en ook in 2020. Ze brachten het in termen van een holocaust die anders dreigde.” Wie zich verbaast dat zowel evangelisch kerkvolk als namens God sprekende profeten verlossing verwachten van een bepaald niet heilige figuur als Trump, ziet over het hoofd hoezeer evangelischen in het algemeen erg geporteerd zijn voor ‘de sterke man’, zegt Kristin Du Mez. Du Mez is historica aan de Calvin University in Grand Rapids in Michigan. Ze werd bekend door haar boek Jesus and John Wayne. De titel verwijst naar haar observatie dat evangelischen bijzonder gek zijn op die beroemde western-acteur, en op films als Braveheart, over de Schotse opstandeling William Wallace. “In het hart van de evangelische ideeën over het gezin vind je de witte patriarchale autoriteit. En als je dat in het het oog houdt, zie je een hoop overlapping tussen evangelische waarden en wat Trump propageert.” Onishi: “Evangelicaal zijn is een godsdienst die veel van je vraagt. Je werk, je gezinsleven, je seksuele en romantische leven, de politiek, alles moet volgens de lijn van de gemeenschap. Dat is een hoge prijs, maar als je hem wilt betalen, word je beloond met de meest innige saamhorigheid die je in de moderne wereld maar kunt vinden. “En als je ooit probeert weg te gaan, dan hou je maar weinig gereedschap over om een ander leven op te bouwen. Dus veel mensen, zeker als ze een jaar of dertig, veertig zijn, met kinderen en vrienden, denken: wil ik die prijs betalen? Voor mij was het al moeilijk om weg te gaan toen ik 25 was. Als je 40 bent? Dan zullen veel mensen zeggen: ik hou me maar koest.” Berry: “Er zijn voorgangers die er anders over denken. Maar in veel kerken kunnen die worden weggestemd. Als de pastor dingen zegt waarvan de mensen denken dat die niet sporen met een authentieke, christelijke boodschap, dan kunnen ze hem gewoon vervangen.” Du Mez: “Ik krijg elke dag wel een paar brieven van mensen die er mee worstelen, die zeggen: ik ben op deze manier medeplichtig, ik ga weg. In elke kerk, elke organisatie, ook bijvoorbeeld de christelijke school van mijn kinderen, is er kritiek van binnenuit. Maar negen van de tien keer verandert er niets. De organisatie sluit geen compromis. Die is overtuigd van zijn eigen gelijk, en beledigd dat iemand durft te twijfelen aan hun goedheid en integriteit.” Onishi: “Op korte termijn mag die bestorming een ramp hebben geleken voor Trump en zijn Make America Great Again beweging, maar het is juist een mythologische gebeurtenis geworden, die het begin markeert van het terugveroveren van het land. “Ashli Babbitt, die in het Capitool werd doodgeschoten, geldt nu als martelaar. Teruggaan naar het Capitool om te demonstreren is een ritueel geworden. En je ziet groepen als de Proud Boys dat ritueel ook uitvoeren op allerlei andere plaatsen in het land. Niet elke gelovige kan nu eenmaal in Jeruzalem zijn, of Rome, en dus bouw je elders kerken of kathedralen waar je de mythe kunt heropvoeren.” Berry: “Voor de Nieuwe Apostolische Reformatie was die bestorming op zijn minst een moment om te herijken wat een profetisch voorgangerschap precies moet zijn. Een aantal prominenten heeft daarna een ‘Verklaring over profetische standaarden’ gepubliceerd. “Een van hen is bijvoorbeeld Jeremiah Johnson. Hij was een enthousiaste supporter van Trump en geloofde dat die herkozen zou worden; hij was een door God gezondene, hij zou bovennatuurlijke assistentie krijgen. Op 7 januari, na die rampzalige dag, maakte Johnson in een openbare verklaring zijn excuses. En dat is natuurlijk een heel lang stuk, waarin hij opsomt wat hij allemaal wel goed voorspelde, maar dit had hij verkeerd gezien, en dat speet hem. “Dat heeft geleid tot een langere conversatie over wat voor rol profetie in de politiek moet hebben, over het onderscheid tussen profetisch spreken in de zin van de toekomst voorspellen, en de profetische stem die machthebbers de harde waarheid zegt.” Du Mez: “Je hebt de echte Trump en je hebt de manier waarop hij wordt geportretteerd. Zoals hij op vlaggen en posters staat, dat beeld van een gespierde krijger, met flink wat beeldbewerking. Over drie jaar is hij misschien zichtbaar ouder, maar hij zal nog steeds dat symbool zijn van een mannelijke krijger, niet door zijn fysiek, maar door zijn meedogenloze uitstraling, zijn retoriek, zijn ‘Ik overtreed alle regels, ik doe wat er gedaan moet worden'. Dat zie ik niet zo gauw veranderen.” Onishi: “Ik houd het voor mogelijk dat 6 januari zoiets is als Hitlers Bierkellerputsch. In 1923 mislukt die poging van de nazi’s om de macht over te nemen, het wordt gezien als een afgang, Hitler draait de cel in. Maar tien jaar later komt hij aan de macht en opeens lijkt 1923 een voorbode in plaats van een mislukking. Het begin in plaats van het eind. Als je ziet hoe Congresleden en religieuze leiders het gebruiken als een mythe, om de leugen te verbreiden dat de verkiezing gestolen was, dan kun je alleen maar meer geweld en chaos aan de horizon zien.” Berry: “Er is paniek bij evangelische leiders, want op het gebied van homorechten zie ik de VS niet teruggaan naar vroeger. Die wet in Texas over abortus, dat gaat spectaculair mislukken. En zelfs als dat niet gebeurt: in de toekomst zal het kiezersvolk zo samengesteld zijn dat er voorstanders aan de macht komen van alles waar zij zo bang van zijn. Ze weten dat dit land gaat veranderen. Maar sommigen dachten dat Trump het een tijd zou kunnen tegenhouden.” Du Mez: “Trump is een unieke, charismatische leider. En hij had het voordeel dat hij uit een heel onverwachte hoek kwam. Hij kon de kaart spelen van: ‘Ik ben geen politicus, ik ben iets wat je nog nooit hebt gezien’. Dat doet het altijd goed in Washington. Obama speelde hetzelfde spel, in een andere richting, destijds in 2008. Het is moeilijk voor te stellen dat iemand dat beter kan doen dan Trump zelf. “Wat ik interessant vind, is hoe sommige Republikeinse vrouwen, op een vrouwelijke manier, dezelfde ideologie uitdragen. Iemand als Marjorie Taylor Green, of Lauren Boebert. Ze spreken hun aanhang duidelijk aan. Ze doen dat op een manier die een specifieke, conservatieve vrouwelijkheid omarmt. Je moet mooi zijn, je moet vrouwelijk zijn, maar je moet ook met een AK-47 kunnen schieten. Het is een beetje het Sarah Palin-model: je bent helemaal vrouw, maar je kunt ingrijpen wanneer de linkse mannen de zaken uit handen laten vallen.” President Trump heeft in deze onzekere tijden één houvast: zijn evangelicale achterban. Die kan hem zijn herverkiezing bezorgen. Trump strijdt voor ons tegen nakend onheil, klinkt het in Mississippi.
2021-11-03	18:00:04+00:00	Unknown	GFC Nieuws	13-jarig meisje wordt herhaaldelijk misbruikt door vader en ondergaat 3 verplichte abortussen	https://www.gfcnieuws.com/13-jarig-meisje-wordt-herhaaldelijk-misbruikt-door-vader-en-ondergaat-3-verplichte-abortussen/	 Een 13-jarig meisje in het Afrikaanse land Kenia dat de afgelopen drie jaar door haar biologische vader werd misbruikt en drie keer gedwongen werd om abortus te plegen, zegt dat haar leven in gevaar is nadat ze tegen haar vader getuigde. Het misbruik startte toen ze 11 was en ze alleen met haar broertje thuis was, omdat de moeder lange uren werkte bij een hotel. De minderjarige onthulde dat ze voor het eerst in 2017 werd misbruikt door vader Benard M. Na het incident vertelde ze haar moeder die de vader confronteerde. De man ontkende alles en werd toen door allebei afgeranseld. Hierna werd ze stelselmatig misbruikt en raakte ze 3 keer in verwachting. Alle 3 keren moest ze het kind aborteren. Schoolhoofd Pamela Andungosi vertelt dat het kind regelmatig grote truien droeg om haar zwangerschapsbuik te verhullen. De zaak werd openbaar toen het meisje een vriendin vertelde die haar adviseerde om een leerkracht in vertrouwen te nemen. De vader werd gearresteerd, maar is op borgtocht vrij. Het slachtoffer verteld enorm bang te zijn na tegen hem te hebben getuigd. Vanaf toen werd ze uit huis gezet en woont ze in een van de klaslokalen van haar school. De leiding van de school doet er alles aan zodat ze kan worden opgenomen in een instelling.
2021-11-03	15:06:25+00:00	Unknown	NOS.nl	Roep om strengere regels over abortus-gastlessen op middelbare scholen	http://feeds.nos.nl/~r/nosjournaal/~3/I2ewC1-OytA/2404231	"Diverse organisaties van gynaecologen, abortusartsen, expertisecentrum Seksualiteit Rutgers en Fiom, een stichting die vrouwen adviseert bij ongewenste zwangerschap, roepen op tot strengere regels omtrent gastlessen over abortus op middelbare scholen en mbo's. Aanleiding voor hun zorgen zijn het toenemende aantal organisaties die gastlessen geven, die scholieren ervan moeten overtuigen dat abortus niet goed is. Honderden jongeren van tientallen, voornamelijk, gereformeerde en reformatorische scholen kregen de afgelopen jaren zo'n gastles, blijkt uit onderzoek van NOS Stories. Van tien scholengemeenschappen, waar in totaal 42 scholen onder vallen, is zeker dat zij de afgelopen jaren gastlessen boekten van organisaties die zelf zeggen tegen abortus te zijn. In de lessen komt expliciet anti-abortusgeluid voor. Het gaat om de organisaties Schreeuw Om Leven, de Nederlandse Patiënten Vereniging en het Canadese CCBR. Ook organisatie ProLife Europe, die in 2019 speciaal voor jongeren werd opgericht, biedt gastlessen aan. De scholen en organisaties bevestigden dat zelf aan NOS Stories, of het was te zien in jaarplannen, agenda's en op hun websites en social media-accounts. In sommige gevallen is informatie uit de lessen misleidend en bij een enkele organisatie aantoonbaar onjuist. Misleidend is volgens onder meer Rutgers bijvoorbeeld dat de afbeeldingen van de foetussen uitvergroot zijn, zodat ze lijken op echte baby's en ook zo genoemd worden, terwijl 85 procent van de abortussen uitgevoerd wordt voor de 12 weken en 60 procent op het moment dat de vrucht nog een embryo is. NOS Stories stuitte ook op een animatie van een foetus die in de baarmoeder 'wegkruipt' voor abortus-instrumenten - een foutieve weergaven van de werkelijkheid vertellen deskundigen. In de onderstaande video van NOS Stories wordt dieper ingegaan over wat er in de gastlessen onderwezen wordt. NOS Stories onderzocht de afgelopen weken waarom het anti-abortusgeluid onder de jongeren sinds een paar jaar zo aanwezig is. Uit Europees onderzoek blijkt dat jongeren voor het eerst conservatiever zijn over abortus dan hun ouders en ook richten organisaties, die tegen abortus zijn, zich de afgelopen jaren steeds vaker op jongeren door bijvoorbeeld gastlessen op scholen. NOS Stories sprak de afgelopen weken met een aantal van die organisaties en met verschillende jongeren die tegen abortus zijn over hun beweegredenen: Volgens het ministerie van Onderwijs zijn deze gastlessen toegestaan. Iedere school is vrij om zelf te bepalen welk lespakket zij kiezen of wie zij uitnodigen voor gastlessen. ""Scholen mogen gastlessen organiseren die aansluiten bij hun grondslag of identiteit"", zegt het ministerie. ""Bij dergelijk onderwijs moeten ze aangeven dat er andere visies bestaan, en in het geval van abortus, benoemen dat abortus is toegestaan volgens de wet. Zoals gezegd moeten leerlingen bij dit onderwijs begeleid worden om zelfstandig een mening te vormen, ook als deze opvatting niet overeenkomt met die van de school."" De onderwijsinspectie controleert de plannen van scholen vaak aan het begin van het jaar, waarbij ze letten op 'diversiteit in het leren over seksualiteit'. Dat is echter onvoldoende, stellen expertisecentrum Seksualiteit Rutgers, Fiom (expertisecentrum ongewenste zwangerschappen), de Nederlandse Vereniging voor Obstetrie en Gynaecologie (NVOG) en het Nederlands Genootschap van Abortusartsen (NGvA). Volgens hen komt met deze lessen de keuzevrijheid in het gedrang, onder meer omdat het taboe op abortus op deze manier groter zou worden. Zo zegt Ellen Giepmans van Fiom: ""Wanneer men feitelijk juiste informatie mist, is het lastiger een weloverwogen keuze te kunnen maken. Daarnaast vergroot het stigmatisering en veroordeling van vrouwen die wel voor abortus kiezen."" Rutgers roept de politiek ook op om met een curriculum te komen, dat specifiek beschrijft waar lessen over seksuele vorming aan moeten voldoen ""en waarin vrije keuze bij ongewenste of onbedoelde zwangerschap voorop staat"". Iets dat ook Fiom, de NVOG, de NGvA ondersteunen. Uit gesprekken die NOS Stories voerde met verschillende docenten en schoolleiders van gereformeerde en reformatorische middelbare scholen blijkt dat er wel een grote behoefte bestaat aan de lessen. Zo zegt een leraar maatschappijleraar die zeker vier organisaties uitnodigde: ""Ik vind dat ze een evenwichtig beeld geven, en we hebben goede contacten met de organisaties."" En een sectieleider maatschappijleer van een andere school: ""Vaak komen organisaties zoals 'Schreeuw om Leven' negatief in de media. Wij willen het volledige verhaal laten horen en zij vertellen expliciet hoe zo'n abortus eruit ziet. Daar is in de media weinig aandacht voor."" Dat is precies waarom ProLife Europe deze lessen aanbiedt, zegt ook Wilco Kodde van die organisatie: ""Wij vinden dat er in andere voorlichting over abortus juist bewust informatie wordt weggelaten over de groei van een baby. Dat laten wij wel zien, zo geven wij juist het complete plaatje. Het is een soort biologieles. In onze gastlessen delen we geen onjuiste informatie, wij delen gewoon de feiten"", zegt hij. Ineke van der Vlugt van Rutgers: ""De politiek moet zich achter de oren krabben of ze eenzijdige lessen, met soms zelfs misleidende informatie over abortus wenselijk vinden. Wat willen we kinderen nou bijbrengen? Abortus zonder oordeel. Dat het een recht is, toegang tot abortus is een mensenrecht. Leerlingen hebben recht op eerlijke, juiste en complete informatie over abortus. Zodat ze in vrijheid zelf een keus kunnen maken. Welke keuze dat ook is"" In dit blog houden we je op de hoogte van het coronanieuws van maandag 15 november. Vooral onder verslaggevers is het aantal vrouwen toegenomen. Ook in sportprogramma's zijn de laatste jaren vaker vrouwen te zien. Behalve de Wit-Russische overheid zijn ook bedrijven en personen doelwit: die zouden zijn betrokken bij mensensmokkel."
2021-11-03	, 20:32	Maral Noshad Sharifi	De Volkskrant	    Youngkin laat in Virginia zien hoe je met Trump omgaat: op gepaste afstand houden, maar niet wegduwen   	https://www.volkskrant.nl//nieuws-achtergrond/youngkin-laat-in-virginia-zien-hoe-je-met-trump-omgaat-op-gepaste-afstand-houden-maar-niet-wegduwen~b8e7cb46/	De nieuwe gouverneur van Virginia is na acht jaar weer een Republikein. Het lukte de onervaren Glenn Youngkin om democraat Terry McAuliffe te verslaan omdat hij Donald Trump op een tactische manier wist in te zetten tijdens zijn campagne. Nog voordat de Republikein Glenn Youngkin dinsdagavond werd uitgeroepen tot nieuwe gouverneur van Virginia, werd hij al een winnaar genoemd. Niet omdat hij er in de peilingen zo goed voor stond. Het was een nek-aan-nek-race tussen hem en Terry McAuliffe, de Democratische oud-gouverneur van de staat. Youngkin werd een winnaar genoemd omdat hij een slimme campagne voerde waarmee hij én de Trump-kiezers kon overtuigen, én de meer gematigde onafhankelijke kiezers. Daarmee is de kans groot dat veel Republikeinen die volgend jaar meedoen aan de tussentijdse Congres-verkiezingen deze succesformule zullen overnemen. In het Congres hebben de Democraten momenteel een nipte meerderheid. Die staat volgend jaar op het spel. Dat is waarom alle ogen dit jaar op de gouverneursverkiezingen van Virginia waren gericht. De uitslag zegt veel over hoe de Amerikanen vinden dat Joe Biden het doet als president. Een jaar geleden overtuigde hij in Virginia veel meer kiezers dan tegenstrever Donald Trump. Dat een Republikein in dezelfde staat nu wint, is een klap in het gezicht van de Democraten. Het toont dat de partij in een jaar tijd aan enorm aan populariteit heeft ingeboet. Met nauwelijks politieke ervaring is het Glenn Youngkin, een multimiljonair die uit de zakenwereld komt, gelukt om van een staat die sinds president Obama Democratisch was, weer een rode staat te maken. Grotendeels omdat hij Donald Trump op een tactische manier wist in te zetten tijdens zijn campagne. De oud-president laat nog iedere dag van zich horen en verspreidt onder meer complottheorieën over de uitslag van de ‘gestolen presidentverkiezingen’. Veel Republikeinse politici zijn hem liever kwijt dan rijk, maar weten ze dat ze hem, vanwege zijn trouwe achterban, nodig hebben om verkiezingen te kunnen winnen. De 54-jarige Youngkin liet in Virginia zien hoe je als Republikein met Trump omgaat. Hij was net genoeg pro-Trump om de steun van diens achterban te krijgen, maar klampte zich niet aan hem vast. Hij voerde geen campagne met Trump, stond niet knuffelend met hem op de foto. Hij hield hem op gepaste afstand, waardoor kiezers die Trump verafschuwen ook op hem stemden. Donald Trump die niet op Youngkins rally mocht verschijnen, sprak telefonisch zijn steun uit. ‘Hij is een fantastische gentleman, heel succesvol en heeft veel liefde voor de staat’, zei de oud-president over de nieuwe gouverneur. Voor Trump is deze uitslag ook een overwinning. Hoe meer van ‘zijn’ kandidaten verkiezingen winnen, hoe groter de kans dat hij in 2024 opnieuw een gooi doet naar het presidentschap. ‘De Make America Great Again-beweging is groter en sterker dan ooit tevoren’, zei Trump in een verklaring, meeliftend op het succes van Youngkin. Wat het Republikeinse succes in Virginia ook leert, is dat campagne voeren op ‘saaiere’ thema’s als abortus en het recht op wapenbezit een kandidaat buiten de schijnwerpers houdt. Tegen het einde van zijn campagne veranderde Youngkin daarom van koers: hij ontketende een cultuuroorlog. Op conservatieve tv-kanalen toonde hij rechtse advertenties waar de Trump-aanhangers van smulden. Hij had het over transgenders en wc’s en sprak zich uit tegen de critical race theory, het idee dat kinderen op school leren over racisme. Trump-aanhangers en veel andere rechtse Republikeinen roepen de laatste maanden dat ‘linkse ouders en leraren’ schoolkinderen ‘indoctrineren’ door ze op de basisschool te leren over racisme, al zijn daar geen aanwijzingen voor. Tegen de gematigde kiezers in de voorsteden van Virginia, mensen die misschien geen Fox News kijken, zei Youngkin weer iets anders, namelijk dat hij tegen het verplicht vaccineren van schoolgaande kinderen is – iets dat deze groep graag hoort. Voor ieder publiek houdt hij een ander praatje en eet zo van twee walletjes. Nu de Republikeinen in Virginia de succesvolle strategie van Youngkin hebben gadegeslagen, zullen ze die zelf ook willen toepassen: net genoeg pro-Trump zijn om zijn kiezers te winnen, zonder teveel aan hem te plakken.
2021-11-03	, 17:10	Arnout le Clercq	De Volkskrant	    Strijd om abortuswetgeving laait op in Polen na dood zwangere vrouw  	https://www.volkskrant.nl//nieuws-achtergrond/strijd-om-abortuswetgeving-laait-op-in-polen-na-dood-zwangere-vrouw~bef3a80c/	De dood van een zwangere vrouw leidt tot protesten in Polen. De 30-jarige Izabela zou het slachtoffer zijn van de strenge abortuswetgeving in het land, die vorig jaar verder werd ingeperkt. Op Allerheiligen, de eerste dag van november waarop de Polen hun overleden familieleden herdenken, stonden mensen dit jaar ook stil bij de 30-jarige kapster Izabela uit het Silezische plaatsje Pszczyna. Op 22 september stierf zij door een septische shock (bloedvergiftiging) nadat de foetus in haar baarmoeder was gestorven. Artsen zouden uit angst voor vervolging op grond van de rigide abortuswet een afwachtende houding hebben aangenomen, wat de vrouw het leven kostte. Ze laat een echtgenoot en een 9-jarige dochter achter. Jolanta Budzowska, de advocaat van de nabestaanden, bracht het nieuws vorige week naar buiten. Ze legt een verband tussen de recente verscherping van de Poolse abortuswet en de dood van Izabela, van wie alleen de voornaam bekend is. Haar dood leidt tot woede in Polen, waar met de kreet ‘Ani Jednej Więcej’ – ‘Niet Eén Meer’ – opnieuw gedemonstreerd wordt tegen de abortuswetgeving in het katholieke land. Het is het eerste bekende sterfgeval dat met de wetswijziging van vorig jaar in verband wordt gebracht. Het Poolse abortusrecht was al beperkt, maar vorig jaar oktober ging de regering van Recht en Rechtvaardigheid (PiS) een stap verder. Via het Constitutioneel Hof, in feite een verlengstuk van de regering gevuld met politiek loyale rechters, werd abortus verder aan banden gelegd. Het leidde tot de grootste protesten in Polen sinds de val van het communisme. In januari werd de wetswijziging alsnog bekrachtigd. Ernstige afwijkingen bij het ongeboren kind, de reden voor bijna alle legale abortussen in Polen, zijn sindsdien geen juridische grond meer voor het afbreken van de zwangerschap. Abortus is alleen toegestaan na verkrachting of incest. En wanneer de zwangerschap levensbedreigend is voor de moeder. Voorstanders van de strengere wet ontkennen dat het sterfgeval in Pszczyna met de nieuwe wetgeving te maken heeft. Izabela was 22 weken zwanger toen ze in het ziekenhuis werd opgenomen. Bij controle bleek de foetus afwijkingen te hebben. Haar situatie verslechterde. Advocaat Budzowska meldt dat Izabela vanuit het ziekenhuis nog berichten naar vrienden en familie stuurde. Ze schreef dat de artsen wilden wachten met het weghalen van de foetus totdat deze was overleden, zodat het geen abortus zou zijn. ‘De koorts stijgt. Ik hoop dat ik geen sepsis krijg, anders kom ik hier niet weg’, schreef ze in een bericht dat een familielid na haar dood deelde. De foetus stierf, binnen 24 uur was ook Izabela dood. Artsen die in dergelijke situaties niet of traag handelen zijn helaas geen unicum in Polen. Sinds de verdere inperking van het abortusrecht zien juristen een ‘chilling effect’, een verstarrend effect, optreden. Ook in levensbedreigende situaties waar vrouwen volgens de rigide Poolse wet recht hebben op abortus. ‘Artsen zijn bang om toch vervolgd te worden en twijfelen om vrouwen te behandelen terwijl hun leven gevaar loopt. Ze staan onder enorme druk’, zegt advocaat Urszula Grycuk. Artsen riskeren drie jaar gevangenisstraf. Grycuk werkt voor Federa, een Poolse organisatie die onder meer juridische ondersteuning biedt aan vrouwen die hun zwangerschap willen afbreken. Afgelopen jaar kwam Federa bijna driehonderd keer in actie om vrouwen te helpen die het recht op abortus werd ontzegd. Ondanks de nieuwe wetgeving is abortus allerminst verdwenen uit Polen. Eind oktober publiceerde het ngo-collectief Abortus Zonder Grenzen cijfers over de periode na de gewraakte uitspraak. Ruim 34 duizend vrouwen deden een beroep op de organisatie voor hulp bij abortus. In het overgrote deel van de gevallen ging het om het verstrekken van een abortuspil: gemiddeld 90 per dag. Voor een behandeling in een kliniek steken Poolse vrouwen nu noodgedwongen de grens over, afgelopen jaar iets meer dan duizend keer. Ze reizen naar abortusklinieken in Duitsland, België, het Verenigd Koninkrijk en ook Nederland. ‘In Polen is het zover gekomen dat zwangerschap een bedreiging vormt voor het leven van een vrouw’, zei een parlementslid van de linkse partij Lewica bij een herdenking voor Izabela in haar woonplaats Pszczyna. Een vergelijking met de Ierse Savita Halappanavar is snel gemaakt. Zij stierf in 2012 als gevolg van een septische shock, nadat artsen om juridische redenen weigerden een abortus uit te voeren. Haar dood leidde uiteindelijk tot een hervorming van de abortuswet in Ierland. Of dat ook in Polen zal gebeuren, is nog maar de vraag. Het parket in de Silezische stad Katowice start een onderzoek naar de zaak. De Poolse regering steekt het hoofd in het zand. PiS-parlementariër Marek Suski, die een rol speelde bij het verscherpen van de abortuswet, zei op de staatszender TVP dat ‘helaas nog steeds vrouwen sterven bij de bevalling’ maar dat dit ‘niets te maken heeft met de wet’. Bij het Poolse parlement ligt een burgerinitiatief om abortus nog verder aan banden te leggen en te kwalificeren als doodslag, met hoge gevangenisstraffen tot gevolg. Op 16 november debatteren parlementariërs over het voorstel. ‘Het lijkt een surrealistisch initiatief’, zegt Grycuk van Federa. ‘Maar we moeten het serieus nemen. We hadden ons de situatie waarin we nu zitten ook nooit kunnen voorstellen.’
2021-11-03	, 06:14	Redactie Trouw	Trouw	    Tegenvaller voor Democraten: Republikein Youngkin wint gouverneurschap van Virginia  	https://www.trouw.nl/nieuws/tegenvaller-voor-democraten-republikein-youngkin-wint-gouverneurschap-van-virginia~b3accdf1/	De Republikeinse zakenman Glenn Youngkin wordt de nieuwe gouverneur van de Amerikaanse staat Virginia, verklaarden Amerikaanse media woensdag. Youngkin had op dat moment 51 procent van de stemmen, die voor 95 procent geteld waren. Youngkin versloeg de Democraat Terry McAuliffe, een partijcoryfee die van 2014 tot 2018 al gouverneur van de staat was. Enkele maanden terug had McAuliffe nog een comfortabele leiding in de peilingen. Zijn verlies in Virginia, historisch een Republikeinse staat die de omslag maakte naar Democratisch tijdens het Obama-tijdperk. Ook president Joe Biden won er een jaar geleden nog met een marge van ruim 10 procent ten opzichte van toenmalig president Donald Trump, wordt door politieke analisten gezien als een afwijzing van Bidens nationale agenda en mogelijk een sombere voorbode voor de tussentijdse Congresverkiezigen van 2022. De Democraten hebben momenteel een nipte meerderheid in de Senaat, die ze volgend jaar kunnen verliezen. Zonder Democratische meerderheid wordt het voor de regering-Biden een stuk lastiger om beleid te maken. De race om het gouverneurschap werd gedomineerd door culturele kwesties. Zo beloofde Youngkin, een zakenman zonder politieke ervaring, ouders meer controle over hoe openbare scholen zaken als ras, gender en Covid-19-protocollen aanpakken. McAuliffe maakte zich hard voor onder meer de bescherming van het recht op abortus en het kiessysteem.
2021-10-29	11:56:17+00:00	Unknown	De Telegraaf	Verkrachtingsslachtoffer (11) krijgt geen abortus door inmenging kerk	https://www.telegraaf.nl/nieuws/1936601154/verkrachtingsslachtoffer-11-krijgt-geen-abortus-door-inmenging-kerk	Demonstratie tegen abortusrecht in La Paz, Bolivia Yapacaní - In Bolivia woedt een hevig debat omdat een elfjarig meisje na verkrachting geen abortus zou mogen ondergaan. De inmenging van de katholieke Kerk wordt ter discussie gesteld. Demonstratie tegen abortusrecht in La Paz, Bolivia Het lot van een elfjarig meisje dat zwanger werd na herhaaldelijk misbruik door de 61-jarige vader van haar stiefvader doet de gemoederen hoog oplopen in Bolivia, meldt de Britse krant The Guardian. Vooral in Yapacaní, het dorp waar het meisje woont, zijn mensenrechtenactivisten en aanhangers van de katholieke kerk aan de andere kant verwikkeld in een hevig debat, maar de zaak doet nationaal heel wat stof opwaaien. Bolivia heeft een van de hoogste aantallen van intrafamiliaal seksueel geweld en misbruik in heel Latijns-Amerika. Activisten omschreven het eerder al als een „verkrachtingscultuur.” Religieuzen voerden de druk op de familie op om het meisje de zwangerschap te laten voldragen en het kind te houden. Ze zochten contact met de moeder van het meisje, en overtuigden haar om de abortus te aan te vechten. Het meisje had vorige week vrijdag een afspraak voor een abortus in het Percy Boland vrouwenziekenhuis in de stad Santa Cruz. Wettelijk gezien mag een slachtoffer van verkrachting een abortus laten uitvoeren zonder toestemming van de rechtbank sinds 2014, wat in andere gevallen nog steeds verplicht is in Bolivia. Maar voor de ingreep kon plaatsvinden stopte de moeder, vergezeld door een advocate die voor de katholieke Kerk werkt, de procedure. De advocate stelde ’dat het meisje van mening was veranderd’. Het meisje werd daarna overgebracht naar een centrum voor adolescente moeders. „De katholieke kerk manipuleert de zaak duidelijk. Je kan nog net niet van ontvoering spreken, de moeder is het zwijgen opgelegd”, stelde Ana Paola García, directeur van La Casa de la Mujer, een Boliviaanse organisatie die opkomt voor vrouwenrechten. „Dit is een schending van mensenrechten. Het meisje wordt verplicht een zwangerschap te voldragen waarvoor ze haar eigen leven moet riskeren”, vervolgde García in haar verklaring aan de pers. Ook hekelt García de argumentatie dat het slachtoffer zelf tot deze beslissing zou zijn gekomen: „Het meisje wist niet eens wat het betekent om zwanger te zijn. Ze vertelde haar nichtje (met wie ze samenwoont red.) dat ze iets voelde bewegen in haar buik. Haar nicht vertelde het aan haar moeder, het meisje haar tante, die het voorval rapporteerde aan de politie.” Susan Inch, woordvoerder van de Boliviaanse Bischoppenconferentie, zei woensdag tegen lokale media dat er „een ethische en legale verplichting is om ook het leven van het ongeboren kind te beschermen.” De aartsbisschop van Santa Cruz stelde dat ’een misdaad niet wordt opgelost door een andere misdaad’. Hij bood het meisje onderdak aan. Ombudsvrouw voor mensenrechten in Bolivia, Nadia Cruz, zei dat haar organisatie een aanklacht zal indienen tegen het medisch personeel in het ziekenhuis, de diaken van Santa Cruz en de moeder van het meisje voor een inbreuk op de zorgplicht en mensenhandel in verband met een verplichte zwangerschap. Het departement van de Verenigde Naties in Bolivia verklaarde dat een minderjarige verplichten een zwangerschap te voldragen onder foltering valt. Dagelijks tijdens de lunch een update van het belangrijkste nieuws. Ongeldig e-mailadres. Vul nogmaals in aub. Lees hier ons privacybeleid. De geruchtenmolen draaide afgelopen week op volle toeren rondom Donny Roelvink en Yolanthe Cabau. De twee zouden zoenend gespot zijn. In de ochtendshow op Radio 538 reageert vader Dries voor het eerst op deze mogelijke romance. Britt Dekker verkondigde vrijdag in het programma Media Inside dat een cameraman van Expeditie Robinson kandidaten Marsen zou aanbieden in ruil voor seksuele gunsten. Eva van Riet en Karlijn Bernoster bespreken de reactie van RTL op dit opmerkelijke gerucht. In Strikt Privé geeft hoofdredacteur Evert Santegoeds iedere woensdag een uniek kijkje achter de verhalen van zijn weekblad. Evert bespreekt het drama van Caroline uit B&B Vol Liefde. De beveiligingscamera’s van Mobeen Chaudry uit Groot-Brittannië filmen hoe hij bruut wordt beroofd van zijn dure BMW. De daders zijn nog altijd voortvluchtig. Twintig jaar gevangenisstraf. Dat is de straf die de 59-jarige Jos B. volgens het Openbaar Ministerie zou moeten krijgen voor het ontvoeren, seksueel misbruiken en doden van de 11-jarige Nicky Verstappen in 1998. Het Centraal Bureau Klachtenmanagement Zorg (CBKZ) gaat werken aan een tegemoetkomingsregeling voor (oud-)gymsporters die te maken hebben gehad met grensoverschrijdend gedrag. Peng Shuai is veilig en wordt niet bedreigd. Steve Simon, voorzitter van de profbond voor tennissters WTA, zegt dat in gesprek met The New York Times. „We hebben van meerdere bronnen, waaronder de Chinese tennisbond, de bevestiging gekregen dat ze veilig is en niet wordt bedreigd.” In een grote Eindhovense prostitutiezaak gaat justitie liefst zeventien mannen vervolgen die betaalden voor seks met een 16-jarig meisje, schrijft het ED. Helen is tekstschrijver, moeder van Max en Nina (eerste huwelijk) en van peuter Holly met Boris. Vorige week heeft ze haar zwangere schoondochter in het ziekenhuis streng toegesproken. De Amerikaanse vader van een aangerand meisje trok alles uit de kast om de gevluchte dader op te sporen – en vond hem in Nederland. De 32-jarige verdachte Husein A. spande in drieënhalf jaar tijd het ene na het andere beroep aan om te voorkomen dat hij op het vliegtuig zou worden gezet naar Amerika....
2021-10-29	09:00:36+00:00	Unknown	GFC Nieuws	Zwangere vrouw probeert abortus te plegen door zichzelf te injecteren met middel en sterft	https://www.gfcnieuws.com/zwangere-vrouw-probeert-abortus-te-plegen-door-zichzelf-te-injecteren-met-middel-en-sterft/	 Een jonge vrouw die 27 weken zwanger was en stierf nadat ze probeerde haar baby te aborteren door zichzelf te injecteren met een middel uit een zelf verkregen ‘abortuskit’, klaagde uren na de procedure bij haar vriend over pijn. Het koppel in Brazilië dat ruim 2 jaar een relatie had, kocht via internet een zogeheten ‘abortuskit’ voor grofweg 85 euro. De 22-jarige vriend werd dinsdag door de politie in Sao Paolo verhoord, maar werd niet in hechtenis genomen, omdat hij meewerkt aan het onderzoek en geen strafblad heeft. Het slachtoffer, Ana Pinto (20), woonde bij haar ouders, die niet wisten dat zij in verwachting was van een jongetje. Het stel kwam een maand geleden erachter dat Ana zwanger was. Samen besloten ze om het kind te aborteren, schrijft medium Globo. De “techniek” van het injecteren van het middel, werd uitgelegd door de persoon die het product aan de vrouw verkocht. De volgende dag ging het koppel naar het werk en had Ana last van hoofdpijnen en krampen. Na enkele uren verslechterde haar toestand en begon ze te braken. Zij besloten echter om de ouders van Ana niet in te lichten. Rond 04.00 uur dinsdagochtend is ze overleden.
2021-10-29	, 18:39	Redactie	De Volkskrant	    Paus: Biden mag communie blijven ontvangen, ondanks opvattingen over abortus en homohuwelijk  	https://www.volkskrant.nl//nieuws-achtergrond/paus-biden-mag-communie-blijven-ontvangen-ondanks-opvattingen-over-abortus-en-homohuwelijk~bee67041/	Van paus Franciscus mag de Amerikaanse president Joe Biden gewoon de communie blijven ontvangen, ook al is hij voor het recht op abortus en het homohuwelijk. Dat vertelde Biden na een ontmoeting met de paus in het Vaticaan. Sommige Amerikaanse bisschoppen vinden dat Biden de communie ontzegd moet worden omdat zijn standpunten niet zouden stroken met het katholieke geloof. Biden is van Ierse afkomst en praktiserend katholiek. Hij draagt een rozenkrans en gaat elke zondag naar de mis. Op zijn bureau in de Oval Office staat een portret van Franciscus. De ontmoeting van de twee meest prominente katholieken ter wereld, zoals persbureau Reuters ze noemde, duurde 75 minuten, langer dan gepland en aanzienlijk langer dan de gesprekken van de paus met Bidens voorgangers Trump (30 minuten) en Obama (52 minuten). Vooraf hadden conservatieve Amerikaanse katholieken de paus gevraagd om Biden te veroordelen wegens zijn steun voor het recht op abortus. ‘Beste paus Franciscus, u heeft duidelijk gezegd dat abortus ‘moord’ is. Bekritiseer president Biden over deze cruciale kwestie, alstublieft. Zijn niet-aflatende steun voor abortus brengt de kerk in verlegenheid en is een schandaal voor de wereld’, twitterde bisschop Thomas Tobin. Volgens Biden heeft hij niet met de paus over abortus gesproken. ‘We spraken alleen over het feit dat hij blij was dat ik een goede katholiek was en dat ik de communie zou moeten blijven ontvangen’, zei hij na afloop. Eerder zei de paus dat katholieke politici die abortus steunen met ‘compassie en tederheid’ behandeld moeten worden. Zij moeten gewoon de communie krijgen, ook al beschouwt de kerk het afbreken van een zwangerschap als moord. ‘De communie is geen prijs voor perfecte mensen, de communie is een geschenk, de aanwezigheid van Jezus en zijn kerk’, aldus de paus. Bisschop Tobin reageerde teleurgesteld na het gesprek tussen Franciscus en Biden: ‘De kerk heeft haar profetische stem verloren.’ Na de audiëntie bij de paus volgde een gesprek tussen Biden en de Franse president Emmanuel Macron. Biden erkende dat het Amerikaanse optreden rond het defensiepact Aukus ‘onhandig en weinig elegant’ was. Zonder Frankrijk of andere Europese bondgenoten in te lichten sloten de Verenigde Staten een pact met Australië en Groot-Brittannië. Daarbij kreeg Australië de gelegenheid om Amerikaanse kernonderzeeërs te kopen, waardoor het een streep haalde door een miljardenorder voor Franse onderzeeërs. Frankijk was woedend en voelde zich bedrogen. Biden zei ‘een grote genegenheid voor Frankrijk te hebben, het land dat de oudste bondgenoot van de VS is’, Macron merkte op dat het gesprek slechts ‘het begin van een proces van vertrouwen is’. Net als in de liefde ‘zijn verklaringen goed, maar daden beter’, aldus Macron. Biden is in Europa voor een diplomatieke marathon die hem nog langs de G20-top in Rome en de klimaattop COP26 in Glasgow zal voeren.
2021-10-29	, 11:41	Marinde van der Breggen	Trouw	    Volgens evangelical Lisa Sharon Harper moet het christelijk geloof gedekoloniseerd. ‘Jezus was niet wit’  	https://www.trouw.nl/religie-filosofie/volgens-evangelical-lisa-sharon-harper-moet-het-christelijk-geloof-gedekoloniseerd-jezus-was-niet-wit~b5091fce/	Voor veel westerse christenen gaat het geloof hand in hand met een voor hen comfortabel wereldbeeld. Dat moet veranderen, betoogt de Amerikaanse evangelical en activiste Lisa Sharon Harper. Het is inmiddels achttien jaar geleden dat Lisa Sharon Harper, evangelical in hart en nieren, een pelgrimstocht begon in het Zuiden van de Verenigde Staten, langs plekken waar haar tot slaaf gemaakte voorouders leefden. Als een ware evangelical kon ze de kern van haar geloof zelfs in haar slaap nog reproduceren: ‘God heeft een fantastisch plan voor je leven, maar je bent van hem gescheiden omdat je zondig bent. Jezus is gestorven om de straf voor jouw zonden te betalen en daardoor kun jij bij God komen.’ Maar tijdens die trip realiseerde ze zich dat ze deze boodschap niet als ‘goed nieuws’ zou hebben kunnen verkopen aan haar over-over-­overgrootmoeder, die zeventien kinderen kreeg van de mannen in wiens huishouden ze gedwongen werd te werken. “God heeft een fantastisch plan voor je leven, hoe absurd zou dat haar in de oren hebben geklonken? Ze zou gezegd hebben: waar heb je het over?” Harpers evangelie, waar haar hele wereld om draaide, bleek niets te zeggen te hebben in de vreselijke situaties die haar voorouders hadden meegemaakt. Het deed haar in een depressie belanden. Deze donkere periode in Harpers leven leidde uiteindelijk tot haar boek The Very Good Gospel, resultaat van dertien jaar bijbelstudie, waarin ze het evangelie uiteenzet zoals ze het hervond na die crisis en waarover Harper zaterdag zal vertellen op de Justice Conference van Tearfund. Zonde, zegt ze, is niet dat mensen fouten maken of imperfect zijn, het is dat de mens de onbedwingbare neiging heeft tot heersen. In de wereld zoals God die schiep, stond alles in relatie tot elkaar, en het was goed. “Zonde is alles wat ervoor zorgt dat die relaties kapotgaan. In de Bijbel zien we dat keer op keer gebeuren wanneer de mens wil heersen.” In het boek gaat ze ook op zoek naar wat die relaties weer kan herstellen. Stap één: ‘Het herkennen van het beeld van God in de ander, en het verstaan van de roeping om een rentmeester te zijn voor de wereld’. “Dat boek was vooral theologisch”, zegt ze via de videoverbinding vanuit haar werkkamer, met de hond op schoot. “Mijn nieuwe boek, Fortune, is een oproep om alles wat het juridische en politieke idee van ras kapotgemaakt heeft te herstellen. Want dat heeft ons zo enorm veel gekost. Met dit boek wil ik dat laten zien hoe, door het verhaal van mijn familie te vertellen. Zodat je kunt zien wat het óns gekost heeft.” “Het grootste probleem is dat we verschillende verhalen hebben over de wereld en hoe we hier beland zijn. Ik probeer, zoals in Fortune, die verhalen bij elkaar te krijgen door te zeggen: ‘Hé, kijk, dit is het verhaal van mijn familie. Dit is wat er met ons gebeurd is, niet zomaar een verhaal uit een geschiedenisboek. En als dat bij je binnenkomt, bedenk dan dat dit voor nog veel meer mensen werkelijkheid was. Kunnen we onderzoeken wat hier gebeurd is, hoe dat ging en waarom? Welke keuzes zijn er gemaakt om dit mogelijk te maken?’ Die keuzes hadden niet gemaakt hoeven worden. Wij kunnen ervoor kiezen de wereld anders vorm te geven. Zeker mensen die geloven kunnen die keus maken, want er is veel geloof nodig om te stoppen anderen te onderdrukken om onszelf goed te voelen.” “Ja. Ik heb daarover getwijfeld maar als je kijkt naar hoe mijn theologie en wereldbeeld samenhangen, ben ik een evangelisch christen. Ik geloof in Jezus. Maar, mijn beeld van hem is de laatste jaren veranderd. Jezus was niet wit. Hij was geen Europeaan. Sterker nog, er is geen enkele Europeaan die iets te zeggen heeft in de Bijbel, behalve Pilatus (de Romeinse prefect die Jezus liet kruisigen, red.). En toch staat alles wat wij over de Bijbel, het christendom en orthodoxie leren in een Europese context. Waarom? We hebben het hier over een geloof dat geboren werd onder Romeinse overheersing, een volk dat in slavernij was. Het hele Nieuwe Testament speelt zich af in de context van kolonisatie! De laatste vijfhonderd jaar is ons geloof gedemocratiseerd door de reformatie. Ik geloof dat de taak voor de komende vijfhonderd jaar is om ons geloof te dekoloniseren. Ik denk echt dat het zo lang gaat duren, omdat we hard moeten werken om ons geloof los te maken van het wereldbeeld dat het ons westerlingen zo comfortabel heeft gemaakt, maar tegelijkertijd zo veel kwaad gerechtvaardigd heeft.” “Toen ik mijn eerste boek schreef, Evangelical Does Not Equal Republican … or Democrat, vroeg ik me af wat de invloed is van evangelisch christendom op politieke standpunten. Hoe komt het bijvoorbeeld dat evangelicals bij wijze van spreken zouden sterven voor hun standpunten over lhbti-rechten en abortus, maar je ze niet hoort in gesprekken over ras, sociale gerechtigheid, gelijke betaling voor gelijk werk voor vrouwen, enzovoorts. Wat ik ontdekte, was dat iemands politiek een reflectie is van zijn of haar opvatting van het evangelie. Als het evangelie voor jou betekent dat Jezus kwam om Gods beeld op aarde te brengen en alle mensen vrijheid te geven ten volle te leven en de aarde te dienen, zie je dat terug in je politiek. Dan streef je ernaar het beeld van God in ieder mens te zien en recht te doen in de wereld. Maar als jouw idee van het evangelie simpelweg is dat Jezus stierf om de straf te betalen voor jouw individuele zonden, dan heeft je politiek niets te maken met je evangelie. Wat heeft het feit dat Jezus voor jouw zonden stierf te maken met jouw abortusstandpunt? “Ik durf te zeggen dat mijn politieke standpunten die van Jezus zijn omdat ze rechtstreeks uit de Bijbel komen. Jezus zegt: Ik ben gekomen om de hongerigen te eten te geven, de gevangen te bezoeken, de vreemdeling te ontvangen. Jezus, bruine, gekoloniseerde Jezus, heeft een politieke agenda. Maar wanneer die door de bril van Europese koloniale heersers wordt bekeken, is opeens alles geestelijk. ‘Hij kwam voor wie geestelijk honger had, voor wie geestelijk onwelkom was.’ Op die manier wordt allerlei kwaad overgoten met een bijbels sausje.” “Ik doe dat vanuit de Bijbel. Dat is de basis onder al mijn werk. Daarom heb ik The Very Good Gospel geschreven, omdat ik wil dat mensen zien dat ze niet hun geloof verloochenen als ze Gods hart voor de wereld willen omarmen. Ik denk dat ons geloof ons soms tot radicalere conclusies brengt dan we in het publieke debat tegenkomen. Bijvoorbeeld als je het hebt over herstelbetalingen. Dat is een bijbelse waarde, de Bijbel staat er vol mee. Door mijn geloof verwelkom ik vreemde mensen zelfs tot in mijn huis. Door mijn geloof kan ik vergeven. Veel liberalen hoor ik nooit over vergeving.” “Een herstelbetaling is in eerste instantie een daad om dat wat kapotgegaan is door de onder­drukking van een groep mensen te herstellen. Het punt waarop ­groepen mensen niet werden erkend en hun recht om over hun eigen ­lichaam, ­familie, land en leven te ­beschikken niet werd­ ­gerespecteerd, is waar het kapotging. Het ging ­kapot toen de eerste Spaanse ont­dekkingsrei­ziger en de eerste puriteinen aan land kwamen in Noord-­Amerika en zeiden: hier ­wonen geen beschaafde mensen en dus ­mogen wij dit land innemen en de mensen tot slaaf maken. Daarmee werd het beeld van God in hen uit­gewist. “Om dat te helen, is nodig dat zij het vermogen krijgen om zelf te bepalen wat er moet gebeuren. Dat kan ik niet bepalen. “De bijbelse David deed het ook zo, laat het verhaal uit 2 Samuel 21 zien. Er was een hongersnood, en God zei hem dat de poging van Saul (de eerste koning van de Israëlieten, red.) tot genocide op de Gibeonieten de oorzaak was. David ging naar de Gibeonieten toe en vroeg hun wat er nodig was om het goed te maken. De prijs was hoog, interessant genoeg geen oog om een oog, maar David deed het zonder vragen te stellen. En God nam de hongersnood weg. Boem. “Maar het begint met waarheidsvinding, luisteren en berouw. Herstelbetaling is berouw, dat is alles. En als we echt voorbij herstel tot bloei willen komen, zal voor wat voorgoed verloren is, vergeving moeten zijn.” Zaterdag 30 oktober organiseert Tearfund (voorheen Tear) de Justice Conference. Dit jaar is het programma geheel online. Sprekers zijn naast Lisa Sharon Harper, de Amerikaanse bisschop Michael Curry, de Canadese klimaatwetenschapper Katherine Hayhoe, de Zuid-Afrikaanse priester René August en cultuurfilosoof Evert Jan Ouweneel van het Leger des Heils. Tearfund is een christelijke hulporganisaties die zich wereldwijd inzet tegen armoede en onrecht. Revolutie van onderop Shane Claiborne is een van de voormannen van een nieuwe lichting evangelicalen in Amerika. Ze zijn kritisch over abortus, maar ook over consumentisme, racisme en politiegeweld. “Dat zo veel evangelicalen Jezus hebben ingeruild voor Trump, vind ik hartverscheurend.”
2021-10-29	, 07:10	Djuna Spreksel	Trouw	    Het bezoek van Joe Biden aan paus Franciscus is om allerlei redenen beladen  	https://www.trouw.nl/religie-filosofie/het-bezoek-van-joe-biden-aan-paus-franciscus-is-om-allerlei-redenen-beladen~b0610b15/	Vrijdag ontmoet de Amerikaanse president Joe Biden in Rome paus Franciscus. Dat ligt gevoelig in conservatieve katholieke kringen in de VS. “Er is sprake van een crisis tussen Amerikaanse bisschoppen en het Vaticaan, met Biden daartussenin.” Direct na zijn inauguratie als president ontving Joe Biden felicitaties vanuit Rome. De voorzitter van de Amerikaanse bisschoppenconferentie daarentegen benadrukte in zijn reactie vooral de verschillen in de standpunten van de nieuwe president en de bisschoppen. Volgens kerkhistoricus Massimo Faggioli (1970) is het typerend voor de koude relatie tussen Biden en de conservatieve katholieke gemeenschap in de Verenigde Staten. Faggioli is hoogleraar religiestudies aan de Villanova University in Pennsylvania, en auteur van het boek Joe Biden and Catholicism in the United States (2021). “De ontmoeting tussen Biden en paus Franciscus, deze vrijdag, ligt gevoelig in conservatieve kringen in de VS”, stelt Faggioli. “Biden is, na John F. Kennedy, de tweede katholieke president van de Verenigde Staten. Er is een verhitte discussie gaande over het soort katholicisme dat hij belijdt. Biden zou een te liberale positie innemen over abortus, euthanasie en homorechten. Dat heeft hem tot de vijand van conservatieve bisschoppen gemaakt.” Volgens Faggioli is de conservatieve katholieke gemeenschap in de VS in de afgelopen 30 jaar radicaler geworden, en ook gegroeid, zeker tijdens de ambtstermijn van president Trump. “Zij staan op gespannen voet met paus Franciscus, die wat hen betreft ook een te liberale koers vaart. In feite zien we hier een crisis tussen Amerikaanse bisschoppen en het Vaticaan, met Biden daartussenin.” “In november vorig jaar is op de Amerikaanse bisschoppenconferentie het gesprek geopend over de richtlijnen voor wie wel en wie niet de communie zou moeten ontvangen. In juni heeft driekwart van de bisschoppen ingestemd met het opstellen van een document met mogelijke richtlijnen, en tijdens de conferentie van november wordt er een beslissing genomen. Het kan zijn dat het met een sisser afloopt. Maar veel prominente bisschoppen hebben gezegd dat zij vinden dat Biden niet langer de communie zouden moeten ontvangen, net zo min als de eveneens katholieke Nancy Pelosi, de voorzitter van het Huis van Afgevaardigden.” “Rome heeft laten weten dat ze het onverstandig vindt dat bisschoppen op deze wijze proberen invloed uit te oefenen op politieke besluitvorming. De paus vertelde dat hij nog nooit iemand de communie heeft geweigerd. Er is een opmerkelijke situatie ontstaan: het Vaticaan, dat het abortusstandpunt van de Democratische partij niet deelt, probeert het recht van progressieve politici in de VS op het sacrament te beschermen. Het Vaticaan vreest dat het weigeren van de communie de polarisatie onder katholieken in het Westen zal vergroten. Dat zou de kerk op termijn meer sektarisch, en minder katholiek kunnen maken. Daar heeft Rome geen belang bij.” “De laatste jaren zijn de Verenigde Staten het hoofdkwartier geworden van de kritiek op het Vaticaan. Voor zowel Biden als paus Franciscus is het moeilijker geworden om hun mensen bij elkaar te houden. Vroeger was het adagium: ik ben het niet met deze president of paus eens, maar hij blijft mijn leider. Nu wordt een leider direct gedelegitimeerd. De poging tot coup die er in 2018 gepleegd werd op paus Franciscus vertoont overeenkomsten met de bestorming van het Capitool afgelopen januari.” “Op een aantal thema’s vinden Biden en Franciscus elkaar, zoals het klimaat en de gezondheidszorg. Tegelijkertijd is Rome afwachtend: ze weet niet precies wat ze van deze president kan verwachten. Delen van Bidens aanpak wijken tot nu toe niet sterk af van die van zijn voorganger, zoals het immigratiebeleid aan de grens met Mexico.” “Ik zie het als een soort theater: wat je precies doet als je op bezoek gaat, maakt niet uit. Het feit dát beide leiders elkaar ontmoeten, zendt al een belangrijke symbolische boodschap uit: dat het ondanks eventuele verschillen belangrijk is om een gemeenschappelijke basis te vinden voor dialoog. Naar de katholieke gemeenschap wordt gecommuniceerd dat dit pausdom niet gericht is op verdeeldheid, maar gezamenlijk de grote problemen wil aanpakken die niet kunnen wachten, zoals klimaatverandering.” Amerikaanse bisschoppen stemden vrijdag massaal in met een het opstellen van document waardoor president Biden kan worden berispt om zijn standpunt over abortus.
2021-10-28	, 17:13	Joost Zaat	De Volkskrant	    Arbeidsmigranten en vluchtelingen hebben zorg nodig, en ja, soms ook een abortus  	https://www.volkskrant.nl//wetenschap/arbeidsmigranten-en-vluchtelingen-hebben-zorg-nodig-en-ja-soms-ook-een-abortus~b4f2e023/	 Krap vierhonderd jaar geleden verdronk Geesje, een ongehuwde seizoenarbeidster, haar pasgeboren kind in de ringvaart van een polder op een paar kilometer van waar ik woon, zo las ik afgelopen dinsdag in deze krant. Na haar wanhoopsdaad werd ze als straf in een ton verzopen. De beul kreeg daar 25 gulden voor, omgerekend naar nu is dat 537 euro. Arbeidsmigranten en wanhopige moeders zijn er nog steeds. Ze spoelen aan in ons keldertje waar we spreekuur houden voor ongedocumenteerden. De zwangere Amina woont in een tijdelijke opvang voor uitgeprocedeerde asielzoekers. Binnenkort belandt ze waarschijnlijk op straat. Wie de vader is weet ze niet. Ze wil geen kind maar een abortus. Dat is een probleem, want abortus zit niet in het basispakket van de zorgverzekering. Want daarin zit, zo is al jaren de redenering, alleen zorg die gezondheidsschade probeert te verhelpen. Zwangerschap is geen schade, net zomin als hangende oogleden, legde de minister onlangs uit. Kan er niet in dus. VWS heeft daarom een subsidieregeling voor abortusklinieken (dit jaar 18,1 miljoen euro), waardoor abortus gratis is voor vrouwen die hier officieel wonen. Woon je hier niet, dan moet je dokken. Omdat abortus niet in het basispakket zit, is de gebruikelijke weg via de omslachtige vergoeding voor ongedocumenteerden immers ook afgesloten. De tarieven voor een abortus liegen er niet om: 684 euro als de arbortusarts de verdoving zelf regelt en 708 euro als daarvoor een anesthesist komt kijken. Net iets meer dan het bedrag dat Geesjes beul destijds van de corrupte en steil calvinistische rechters kreeg. Amina heeft dat geld niet. Officieel kunnen klinieken een abortus gratis of voor minder geld uitvoeren, zo berichtte Hugo de Jonge twee jaar geleden naar aanleiding van Kamervragen vanwege een petitie van Dokters van de Wereld. Die klinieken moeten van die 18 miljoen per jaar maar een beetje sparen, en anders zijn er volgens Hugo wel gemeentepotjes. Heel scheutig moeten ze daar niet mee zijn, want dat levert een ‘aanzuigende werking’ op. Alsof je uit de Hoorn van Afrika komt om je hier te laten bezwangeren en dan een abortus te willen. Na eindeloos bellen en zoeken naar een oplossing kunnen we weinig anders dan haar het adres van een kliniek geven in de hoop dat ze daar aankomt en dat die kliniek clementie heeft. Hoe vaak deze situatie voorkomt, valt niet te achterhalen. Duidelijk is wel dat ongedocumenteerde vrouwen vaak de pineut zijn. Zo zie ik Antonia, een Filipijnse vrouw, die hier dertien jaar schoonmaakwerk heeft gedaan. Ze gaat terug. ‘Ik mis mijn kinderen zo. Ik heb ze al die jaren niet gezien, de jongste was toen 4 en is nu van school. Ik heb me opgeofferd voor mijn familie.’ Een paar dagen later koppelt een rechtse politica bij de begrotingsbehandeling van VWS alle problemen in de zorg aan arbeidsmigratie. Ze vergeet Geesje, Amina en Antonia. Arbeidsmigranten en vluchtelingen zijn er altijd geweest. Ook zij hebben zorg nodig, en ja, soms ook een abortus. Ik wil geen kinderlijkje in de sloot of vuilcontainer.
2021-10-28	, 13:49	Hans Bouman	De Volkskrant	    ‘Ik heb op internet leren denken’  	https://www.volkskrant.nl//cultuur-media/ik-heb-op-internet-leren-denken~bc6ce305/	Jarenlang zette Patricia Lockwood alles wat ze dacht en deed op sociale media. Tot een dramatische gebeurtenis haar leven voorgoed veranderde. Voor haar roman over die tijd kan ze komende week de Booker Prize krijgen. ‘In maart van dit jaar kreeg ik covid, maar anders dan bij de meeste mensen waren mijn symptomen neurologisch. Ik had geen ademhalingsproblemen, maar hevige pijnen, overal in mijn lichaam. Typen was een ramp. Vervolgens kreeg ik koortsaanvallen en een lichte psychose, compleet met paranoïde denkbeelden. In die periode was het erg belangrijk voor me dat ik via internet contact kon hebben met mijn vrienden en naaste familie. Toen het weer beter ging, kon ik zelfs een virtuele boektour doen. Al met al best ironisch, als je nagaat dat ik na een jarenlange internetverslaving eindelijk had besloten het roer radicaal om te gooien.’ Patricia Lockwood (39) is een gemakkelijke, spontane en openhartige prater, zoals je misschien kunt verwachten van iemand die jarenlang intensief over haar eigen leven heeft geschreven op sociale media. Het leverde haar onder meer de eretitel ‘The Poet Laureate of Twitter’ op. Na drie dichtbundels en een memoir publiceerde ze dit jaar haar eerste roman: Hier hoor je niemand over (No One is Talking About This), een van de zes kanshebbers voor de Booker Prize, waarvan de winnaar woensdag 3 november bekend wordt gemaakt. Dit onverbloemd autobiografische boek is opgebouwd rond een dramatische gebeurtenis die Lockwoods leven in één klap heeft veranderd. Het eerste deel van Hier hoor je niemand over gaat over een naamloze influencer die beroemd is geworden dankzij haar tweet ‘Kan een hond een tweeling zijn?’ Ze wordt overal ter wereld uitgenodigd om over haar online bestaan te vertellen. De tekst is opgebouwd uit korte fragmenten die lezen alsof je door een tijdlijn op sociale media scrollt. De toon van dit eerste deel is dikwijls wrang humoristisch. Een voorbeeld: ‘In Den Haag pleegde een oorlogsmisdadiger zelfmoord, en op de een of andere manier hadden we nog nooit van ons leven zoiets grappigs gezien – het had iets te maken met het piepkleine flesje waaruit hij dronk, in combinatie met het fonkelende licht in zijn linkeroog, en met het feit dat hij, nadat hij het gif had ingenomen, zei: ‘Ik heb net gif ingenomen.’ O my god, het was echt te gek!’ Maar dan, als de verteller in Wenen is, krijgt ze een berichtje van haar moeder: ‘Er is iets mis. Hoe snel kun je hier zijn?’ Het blijkt dat er een probleem is met het ongeboren kind van haar zwangere zus. Het tweede deel van het boek is een nauwgezet en geëmotioneerd verslag van de geboorte en het korte leventje van Lockwoods nichtje – ze sterft na zes maanden – en de wijze waarop dit meisje haar directe omgeving ingrijpend verandert. Inclusief Lockwood zelf, die zes maanden lang intensief bij Lena’s verzorging betrokken is. ‘Dat was een bewuste keuze. Er komen in het boek sowieso vrijwel geen namen voor. Als je in een crisissituatie verkeert, denk je niet aan de labels, aan namen. Dat is de oppervlakte en ik wilde in mijn boek juist de diepte in, naar gevoelens. Hoewel ik het boek presenteer als fictie, heb ik weinig aan de feiten veranderd. Ik wilde de persoon van Lena zo goed en natuurgetrouw mogelijk aan de lezer presenteren.’ ‘Lena werd al in de baarmoeder gediagnosticeerd met het syndroom van Proteus. Dat is een genetische afwijking die leidt tot grote misvormingen en andere afwijkingen, waardoor het kind dood wordt geboren of maar heel kort leeft. Omdat de schedel in het geval van mijn nichtje sterk was vergroot, was het zelfs de vraag of mijn zus de bevalling zou overleven. ‘Als er zoiets ingrijpends gebeurt, wordt al het andere naar de achtergrond gedrongen. Mijn prioriteiten zijn veranderd, ik ben veel beter in staat hoofd- en bijzaken van elkaar te scheiden. Lena heeft me niet alleen geestelijk veranderd, maar ook fysiek. Ze was voortdurend omgeven door medische apparatuur om haar ademhaling en andere lichamelijke functies te regelen. De apparaten maakten natuurlijk allerlei geluiden, die voor mij sterk met Lena verbonden raakten. Ik ben daardoor op een andere manier gaan luisteren. Door haar in mijn armen te nemen, ben ik op een andere manier gaan voelen. Voordat Lena werd geboren, had ik nooit met zo veel liefde geluisterd en gevoeld. Ik heb echt het gevoel dat Lena mijn lichaam heeft veranderd.’ ‘We hebben daar in de familie veel over gesproken, maar uiteindelijk weten we het gewoon niet. Mijn vader heeft in zijn jaren als beroepsmilitair bij de marine langdurig in een kernonderzeeër gewerkt en ook dat kan invloed hebben. Ik kan die zaken niet van mij afzetten, maar ik vind het ook te gemakkelijk om de gebeurtenissen af te doen met een oncontroleerbare verklaring. Dan is het alsof je iets parkeert, terwijl ik het juist bij me wil blijven dragen. ‘Toen het zoontje van mijn oudere zus stierf, zwierf ik ergens over de wereld en was daardoor minder betrokken bij de gebeurtenissen, die bovendien veel sneller gingen dan bij Lena. Ik denk dat ik vanwege dat onverwerkte verdriet onmiddellijk uit mijn dagelijkse leven ben gestapt toen bleek dat het ongeboren kind van mijn jongste zus een ziekte had.’ ‘Voor zover ik weet, kan ik geen kinderen krijgen. Ik ging er vroeger altijd van uit dat ik, als ik volwassen was, waarschijnlijk wel kinderen zou hebben: mijn moeder had er vijf, mijn grootmoeder zes, in mijn omgeving waren er altijd grote gezinnen. Maar dat is er dus niet van gekomen. Achteraf ben ik geneigd dat als een weldaad van het lot te beschouwen. Ik ben sterk gericht op mijn werk en kan mijn aandacht slecht over meerdere zaken verdelen. Als ik een kind zou hebben, zou al mijn aandacht daarnaar uitgaan. Tenminste, dat hoop ik. Ik moet er niet aan denken dat ik me zou opsluiten in een kamertje om daar te lezen en schrijven, terwijl mijn kind zou verkommeren. Maar zoals de situatie nu is, ligt het simpel: ik leef om te kunnen lezen en schrijven.’ ‘Misschien, al kan het best zijn dat ik hierna nooit meer een roman schrijf. Meerdere mensen hebben opgemerkt dat ik vaak een tijdlang een bepaald genre bedrijf en vervolgens overstap op iets anders. Feit is dat ik altijd op zoek ben naar nieuwe vormen om me uit te drukken. Zo heb ik poëzie geschreven die ook best in een bundel korte verhalen had kunnen staan. Mijn memoir Priestdaddy zou je ook onder ‘humor’ kunnen categoriseren, en ik heb behoorlijk poëtische essays geschreven. Ik weet niet of het ‘logisch’ is dat ik nu een roman heb geschreven, maar ik heb die vorm altijd eens willen proberen.’ ‘Ik heb humor nodig gehad om volwassen te kunnen worden. Zoals ik in Priestdaddy beschrijf, heb ik een ongebruikelijke jeugd gehad. Mijn vader was een extreme figuur. Nadat hij 72 keer de film The Exorcist had gezien, besloot hij zich te bekeren tot het christendom. Aanvankelijk werd hij lutheraan, maar later liet hij zich opleiden tot katholiek priester. Omdat hij al getrouwd was en kinderen had, moest hij daarvoor een speciale dispensatie van de paus aanvragen. Ik ben er niet trots op, maar ik behoor tot de weinige mensen die weten wat het is om het kind te zijn van een katholieke priester. ‘Mijn vader was op zijn zachtst gezegd excentriek. Hij was een fanatiek aanhanger van de anti-abortusbeweging. Maar het gebóren leven, bijvoorbeeld zijn vijf kinderen, hield hem minder bezig. Hij verwaarloosde ons en zat vaak de hele dag in zijn onderbroek gitaar te spelen. Toen ik op mijn 19de door mijn toenmalige vriendje werd verkracht en volkomen in de war naar mijn vader toe kwam, kreeg ik van hem de zegen en vertelde hij me dat mijn zonden waren vergeven. Ik dacht dat ik gek werd. Om met dergelijke absurdistische situaties te kunnen omgaan, ontwikkelden mijn broers, zussen en ik een soort familiehumor. Die heeft mij nooit meer verlaten.’ ‘In 2012 kreeg Jason (Kendall, Lockwoods echtgenoot, red.) een ernstige oogziekte en moest hij een operatie ondergaan die 10 duizend dollar zou kosten. Ik heb daarover toen een bericht op Twitter gezet en binnen de kortste keren was het bedrag bijeengebracht. Geweldig, natuurlijk. Helaas mislukte de operatie en waren er meer behandelingen nodig. Omdat we geen cent meer hadden, zijn we toen tijdelijk in de pastorie van mijn vader getrokken, waar trouwens een bordje bij de deur hing met de boodschap ‘God answers knee-mail’. Ja, soms had zelfs mijn vader humor. We hebben daar uiteindelijk negen maanden gewoond. Er kwamen zo veel herinneringen bij me op, aangevuld met nieuwe gebeurtenissen, dat ik materiaal had voor een boek. Dat werd Priestdaddy.’ ‘Ik denk het wel. In het eerste deel is vaak sprake van humor uit wanhoop: het is de enige manier waarop de hoofdpersoon kan omgaan met de wereld waarin ze leeft. Het is voor haar een soort verdedigingswapen tegen de apocalyps. In het tweede deel kijkt ze terug op dingen die ze op sociale media placht te zeggen en vraagt ze zich af: was ík dat?’ ‘Vanaf het moment dat ik wist dat mijn zus een gehandicapt kind ter wereld zou brengen, stond het voor mij vast dat ik een rol in de verzorging wilde spelen. Zelfs zorgen voor een gezond kind is al niet te combineren met intensief gebruik van sociale media. Maar los daarvan: toen Lena er eenmaal was, vond ik het moeilijk, zelfs onmogelijk, om de ironische toon die ik me had eigengemaakt te handhaven. Er is een periode geweest waarin ik compleet offline leefde. Inmiddels doe ik af en toe wel weer iets op internet, maar het zal nooit meer worden zoals vroeger.’ ‘Absoluut. Om te beginnen ben ik erdoor ‘bekeerd’. Zoals ik vertelde, namen mijn ouders, vooral mijn vader, fanatiek deel aan de Pro Life-beweging. Toen ik als jong meisje de website van die beweging bekeek, werd ik getroffen door de horrorverhalen over abortus die erop stonden. Aanvankelijk slikte ik dat allemaal voor zoete koek, maar toen ik 18 of 19 was, begon ik in te zien dat het hier om platte propagandaverhalen ging, vol ongeloofwaardige urban legends en andere flauwekul over monsterlijke moeders die zich voor hun plezier lieten aborteren. Ik raakte daarover in gesprek in chatrooms en ontwikkelde mijn eigen opvattingen, die radicaal anders waren dan die van mijn ouders. ‘Welbeschouwd kun je zeggen dat ik op internet heb leren denken. Het heeft veel van mijn politieke opvattingen gevormd, het was de opleiding die ik nooit heb kunnen volgen. En ik heb natuurlijk mijn echtgenoot leren kennen in een poëziechatroom. ’ ‘Het plan was dat ik naar St John’s College zou gaan, dat befaamd is om zijn Great Books-curriculum. Dat betreft literaire werken, maar ook boeken over filosofie, natuurwetenschap, geschiedenis, economie, muziek en nog veel meer terreinen. Zeg maar: de pijlers van onze westerse cultuur. Dat had ik vast geweldig gevonden, maar tegelijkertijd geloof ik in het belang van volkomen eigenzinnige, excentrieke opvattingen. Naar mijn overtuiging zijn er in de literaire wereld steeds minder idiosyncratische mensen. Ik wil graag mijn eigenzinnigheid behouden. Dus misschien is het maar goed dat ik niet naar St John’s ben gegaan.’ Patricia Lockwood: Hier hoor je niemand over. Uit het Engels vertaald door Nicolette Hoekmeijer. Atlas Contact; 222 pagina’s; € 22,99. Patricia Lockwood werd op 27 april 1982 geboren in Fort Wayne, Indiana. Haar vader was marineman op een atoomonderzeeër en werd later eerst dominee in de lutherse kerk en daarna katholiek priester. Om financiële redenen kon Lockwood geen universitaire opleiding volgen. Wel werd ze zeer actief in poëzie-chatrooms op internet. In 2003 trouwde ze met Jason Kendall, die ze in zo’n chatroom had leren kennen. Vanaf 2004 begon ze poëzie en essays te publiceren in onder meer The New Yorker en The London Review of Books. Vanaf 2011 werd Lockwood zeer actief op Twitter, onder meer met haar zogeheten sexts: korte, vaak humoristische poëtische teksten. Ze brak door bij een breder publiek met het gedicht ‘Rape Joke’, gebaseerd op een persoonlijke ervaring met seksueel misbruik op haar 19de, en publiceerde de dichtbundels Balloon Pop Outlaw Black (2012) en Motherland Fatherland Homelandsexuals (2014). In 2017 verscheen de memoir Priestdaddy, geïnspireerd door de periode dat zij en haar echtgenoot om financiële redenen tijdelijk bij haar ouders waren ingetrokken. Haar eerste roman, No One is Talking About This (Hier hoor je niemand over, 2021) staat op de shortlist van de Booker Prize. Naast het romandebuut van Patricia Lockwood zijn de volgende vijf boeken genomineerd voor de Booker Prize: A Passage North van Anuk Arudpragasam (Granta Books; € 22,99); The Promise/De belofte van Damon Galgut (Chatto & Windus; € 21,99/Querido; € 21,99); The Fortune Men van Nadifa Mohamed (Viking; € 20), Bewilderment/Verwilderd van Richard Powers (Hutchinson Heinemann; € 29,99/Atlas Contact; € 22,99) en Great Circle van Maggie Shipstead (Knopf; € 17,99). De winnaar van de prijs wordt bekendgemaakt op woensdag 3 november.
2021-10-26	15:00:00+00:00	Unknown	De Telegraaf	Loeki (18) uit Vier handen op één buik: ’Een kindje is een hele dagtaak’	https://www.telegraaf.nl/vrouw/1160512231/loeki-18-uit-vier-handen-op-een-buik-een-kindje-is-een-hele-dagtaak	Loeki: „Omdat ik het ook nog alleen moet doen, is het extra zwaar. Toch zou ik River voor geen goud meer willen missen.” Op haar zestiende raakte Loeki van der Velde zwanger van haar toenmalige vriend. Ze was totaal in schok, maar abortus was voor haar geen optie. In het programma Vier handen op één buik werd haar zwangerschap gevolgd. Inmiddels is haar kindje River vijf maanden oud. „Omdat ik het ook nog alleen moet doen, is het extra zwaar.” Loeki: „Omdat ik het ook nog alleen moet doen, is het extra zwaar. Toch zou ik River voor geen goud meer willen missen.” „Twee maanden lang werd ik niet ongesteld. Eerst dacht ik nog dat het door stress kwam, maar het duurde zo lang dat ik een zwangerschapstest haalde. Toen ik zag dat ik zwanger was, schrok ik heel erg. Ik belde meteen mijn toenmalige vriend en daarna mijn moeder. Mijn moeder dacht: wat moet ik hiermee? In eerste instantie wilde ze niet oppassen. Het was tenslotte niet haar keuze om een kleinkind te krijgen. Gelukkig reageerde ze na verloop van tijd goed. De aanstaande vader kon er niet goed mee omgaan en verbrak tijdelijk het contact met mij. Ik heb meerdere keren in de abortuskliniek gestaan en getwijfeld over mijn beslissing. Al die keren voelde het toch niet goed om mijn kind te laten weghalen. River is inmiddels vijf maanden oud en ik heb nog geen enkel moment spijt gehad van mijn keuze. Soms is hij wel stout, maar ik ben echt verliefd op hem geworden.” „Een vriendin heeft mij opgegeven voor Vier handen op één buik. Ik heb vooral aan het programma meegedaan, omdat mijn zwangerschap en de geboorte vastgelegd zouden worden. Mijn familie stond helemaal achter mij. Achteraf vind ik de aflevering heel leuk geworden. Mijn telefoon stroomde vol met lieve berichtjes. Veel mensen vragen welke lessen ik eruit heb gehaald, maar het was vooral de ervaring op zich die heel leuk en leerzaam was.” De tekst gaat verder onder de foto. Zoontje River. „Mijn jeugd was niet altijd even makkelijk. Mijn ouders waren voor mijn geboorte al uit elkaar. Al die jaren heb ik alleen bij mijn moeder gewoond. Mijn vader zag ik twee keer in het jaar. We hebben een goede band, maar het gevoel dat hij mijn vader is, is er niet echt. Voor River hoop ik dat dat anders zal zijn. Zijn vader is weer in beeld en River gaat af en toe ook naar de schoonfamilie. Maar het blijft lastig, ook omdat hij aan de andere kant van Nederland woont.” „Volgende week is mijn zwangerschapsverlof voorbij en ga ik weer drie dagen in de week naar school. Daar ben ik sinds januari niet meer geweest, maar ik ben nooit gestopt met mijn studie Bedrijfskunde. Voor nu blijft het bij drie dagen. River gaat drie dagen naar de opvang. Aan de ene kant zou ik hem wel vaker naar de opvang willen brengen, maar er is geen plek. Aan de andere kant geniet ik ook enorm van mijn kindje. Sinds de geboorte van River woon ik niet meer thuis. Mijn contract bij mijn vorige huurhuis is verlopen, waardoor ik tijdelijk in een vrouwenopvang zit. Binnen nu en een jaar wil ik een eigen huisje hebben. Ik wil mijn opleiding afmaken en daarna een baan zoeken. En leuke dingen blijven doen natuurlijk, zoals met vriendinnen shoppen of een film kijken. Door mijn kindje heb ik bijna geen tijd meer voor mezelf. Het is een hele dagtaak. Omdat ik het ook nog alleen moet doen, is het extra zwaar. Toch zou ik River voor geen goud meer willen missen.” Maak jij iets bijzonders mee en wil je dat met ons delen? Dagelijks de mooiste artikelen en interviews. Ongeldig e-mailadres. Vul nogmaals in aub. Lees hier ons privacybeleid. De geruchtenmolen draaide afgelopen week op volle toeren rondom Donny Roelvink en Yolanthe Cabau. De twee zouden zoenend gespot zijn. In de ochtendshow op Radio 538 reageert vader Dries voor het eerst op deze mogelijke romance. Britt Dekker verkondigde vrijdag in het programma Media Inside dat een cameraman van Expeditie Robinson kandidaten Marsen zou aanbieden in ruil voor seksuele gunsten. Eva van Riet en Karlijn Bernoster bespreken de reactie van RTL op dit opmerkelijke gerucht. In Strikt Privé geeft hoofdredacteur Evert Santegoeds iedere woensdag een uniek kijkje achter de verhalen van zijn weekblad. Evert bespreekt het drama van Caroline uit B&B Vol Liefde. De beveiligingscamera’s van Mobeen Chaudry uit Groot-Brittannië filmen hoe hij bruut wordt beroofd van zijn dure BMW. De daders zijn nog altijd voortvluchtig. Eddy Zoëy, oud-presentator van Expeditie Robinson, zegt dat er ’geen moer’ waar is van het verhaal dat Britt Dekker vrijdag vertelde. Volgens Zoëy is het een roddel dat een cameraman kandidaten een Mars-reep aanbood in ruil voor seksuele gunsten. RTL roept oud-kandidaten van het programma Expeditie Robinson die zich herkennen in het Mars-verhaal van tv-persoonlijkheid Britt Dekker zich te melden bij de makers van het programma. Dat laat een woordvoerder van de zender maandag weten. Natuurlijk, wettelijk gezien was hij al lang met pensioen. Vier jaar geleden, toen Andries Knevel 66 jaar en negen maanden werd, kwam zijn vaste dienstverband bij de EO al officieel tot een eind. Maar na vier jaarcontracten valt per 1 december nu echt het doek. En neemt hij ’in dankbaarheid’ afschei... Amber Brantsen stopt met haar werkzaamheden voor de NOS. De journaallezer gaat per 1 december aan de slag voor de nieuwe betaalzender Viaplay, waar ze de Formule 1-uitzendingen gaat presenteren. Andries Knevel staat er zeker voor open om programma’s te gaan maken voor andere omroepen. Dat maakte de scheidend EO-coryfee maandag duidelijk in een interview op NPO Radio 1. Andries Knevel gaat na 43 jaar weg bij de EO. De omroep en de presentator nemen per 1 december ’in dankbaarheid’ afscheid van elkaar, maakte de EO maandag bekend. De omroep zegt erop ’te vertrouwen dat Andries zijn passies vanaf 2022 op andere manieren vorm zal weten te geven’.
2021-10-25	, 07:00	Bob van Huêt en Debbie Gerritsen	Het Parool	    Arts-activist Mukwege over verkrachtingen in Congo: ‘Ik ben niet de held, dat zijn de vrouwen’  	https://www.parool.nl/wereld/arts-activist-mukwege-over-verkrachtingen-in-congo-ik-ben-niet-de-held-dat-zijn-de-vrouwen~b869e872/	Duizenden gewonde vrouwen heeft de Congolese gynaecoloog en chirurg Denis Mukwege gered. De meesten behandelde hij in zijn geboorteland waar in de oostelijke provincies nu al decennia een vergeten conflict gaande is. Mukwege, bijgenaamd ‘de man die vrouwen repareert’, opereert slachtoffers van verkrachting met gevaar voor eigen leven in het hart van Afrika. Inmiddels is hij veel meer dan een bevlogen vrouwenarts. Hij is uitgegroeid tot een universeel icoon. De Nobelprijswinnaar voor de Vrede (2018) benoemt en veroordeelt als geen ander het onbeschrijfelijke leed dat vrouwen in Congo – en elders – wordt aangedaan. Het maakte hem tot doelwit van regionale krijgsheren en criminelen die heel andere belangen hebben. Mukwege ontkwam aan verschillende moordaanslagen waarbij tot zijn grote verdriet enkele naaste medewerkers het leven lieten. Als je zegt dat hij dapper is, kaatst hij die bal meteen terug. “Ik ben niet de held. Dat zijn de vrouwen. Het enige dat zij vragen, is vrede en rechtvaardigheid.” Het is in naam van al die vrouwen dat hij de wereld rondreist en overal ook de onrechtvaardigheid aanklaagt van het paternalistische systeem – en niet alleen in Afrika. Vrouwen worden nog altijd systematisch achtergesteld en soms letterlijk kapot gemaakt door mannen, zegt hij. Gezien de haat en vijandigheid die hij oproept bij andere mannen mag het een wonder heten dat Mukwege zijn helende operaties en behandelingen kan blijven verrichten in zijn inmiddels wereldberoemde Panzi-ziekenhuis. Hij is in Nederland voor de promotie van zijn nieuwe boek De kracht van vrouwen. De titel slaat op de moed en veerkracht van extreem kwetsbare vrouwen die hij heeft behandeld, legt hij uit. Vrouwen, meisjes, soms kleuters strompelen dagelijks zijn kliniek binnen. Velen van hen zijn heel bewust gruwelijk en levensgevaarlijk verwond in hun vrouwelijkheid. De daders, niet zelden kindsoldaten, is geleerd dat verkrachting het recht is van de sterken en een beloning voor hun strijd. Verkrachtingen worden zo ook onderdeel van ­‘tactische oorlogsvoering’ waarbij angst regeert en vrouwen tot seksslaaf kunnen worden gemaakt van milities en criminelen. Verkrachtingen zijn van alle tijden en van alle continenten, zegt Mukwege. Wat ook een rode draad is: de schuld wordt bijna systematisch neergelegd bij de vrouw. Want, zo beschrijft Mukwege het in zijn boek, een vrouw die schuld wordt aangepraat, zal zwijgen over de daders die er zo mee wegkomen en geen reden hebben niet opnieuw te verkrachten. Zo kom je in een vicieuze cirkel die ook de beste chirurg niet kan doorbreken. Mukwege: “In onze samenleving willen mensen niet over dit soort dingen horen, maar het gebeurt ook in Nederland. Ik wil de waarheid op tafel leggen. Tegelijk wil ik laten zien hoe groot het vrouwelijke vermogen is om zoveel vijandigheid het hoofd te bieden. Wist u dat er in Europa elke drie dagen een vrouw wordt gedood? In Europa. Denk daar eens over na en stel je voor dat die onbekende vrouw je dochter was, of je zus. Die dus wordt gedood door een man, alleen omdat die gefrustreerd is over iets.” “Persoonlijk denk ik dat het geweld voortkomt uit de ongelijkheid tussen mannen en vrouwen. Dat is geen anatomische ongelijkheid maar iets wat vaak al in de opvoeding begint. Het is de toxische – giftige – mannelijkheid die veel leed veroorzaakt. Overal ter wereld. In China bijvoorbeeld kunnen vrouwen tot vier keer abortus plegen als ze in verwachting zijn van een meisje. De ouders willen een jongen, die vervolgens wordt opgevoed als een kleine prins die zich beter zal wanen dan meisjes. Voor mij is het belangrijk ook dit soort zaken te onderzoeken.” “Misschien is 99 procent géén verkrachter maar de grote vraag is waarom die ene procent die wel verkracht dan door de anderen de hand boven het hoofd wordt gehouden. En door het systeem. Waarom laat die 99 procent zich niet horen en roepen ze: verkrachting is onaanvaardbaar, echte mannen doen dat niet! Herinner je je Oscar Pistorius, die Zuid-Afrikaanse hardloper die zijn vriendin vermoordde? Hoeveel sympathie was er wel niet voor hem tijdens het proces?” “Mannen geven altijd uitleg waarom zoiets is gebeurd. De schaamte wordt neergelegd bij de vrouwen. Dat vermindert meteen hun capaciteit zichzelf te verdedigen. Als vrouwen kunnen laten zien dat verkrachters en moordenaars geen echte mannen zijn maar kwetsbare types, krijg je misschien wat verandering in dat denken.” “Als je criminelen aanwijst, krijg je daarvoor geen applaus. De meesten weten dat ze in de gevangenis belanden als de internationale gemeenschap eens een keer krachtig zou reageren op de gebeurtenissen in Congo. Daar wordt systematisch verkracht en gemoord. Er is heel veel corruptie in het land, zodat illegaal kan worden gehandeld in kostbare grondstoffen. Ik heb het dan over machtige mensen die veel geld en wapens hebben. Ik heb alleen mijn tong om te vertellen wat ik aantref in ons ziekenhuis.” “Het is geen onvermijdelijk noodlot hoe het er in Congo aan toegaat. Als de internationale gemeenschap, die al ons kobalt verwerkt in zijn telefoons en laptops, ervoor zou kiezen die grondstoffen legaal te kopen, komen we ergens. Iemand moet dat besluit durven nemen. Want veel van die verkrachtingen worden ook gepleegd om dorpsgemeenschappen te breken en het verzet tegen die illegale handel te ondermijnen. Iedereen weet dat het zo gaat, alleen kijkt de internationale gemeenschap de andere kant op.” Denis Mukwege: De kracht van vrouwen, ­De Bezige Bij, €24,99. Het geweld in het oosten van Congo is deels een nasleep van de burgeroorlog en genocide in Rwanda in 1994. Behalve om onderlinge wraak gaat het momenteel vooral om de illegale exploitatie van zeldzame metalen. Daarbij worden hele dorpen geterroriseerd. Veel slachtoffers worden behandeld in Panzi, aan de grens met Rwanda. De Nederlandse regering betaalt mee aan de VN-soldaten die daar tegenwoordig in het vrouwenziekenhuis zijn ingekwartierd en die Mukwege en zijn artsen dagelijks beschermen. “Ik ben daar erg dankbaar voor,” zegt de drijvende kracht achter de Denis Mukwege Stichting tijdens een bezoek aan Nederland. Zijn organisatie, die het inmiddels op mondiaal niveau opneemt voor vrouwen die met seksueel geweld zijn geconfronteerd, wordt mede gesteund door de Nationale Postcode Loterij. Met dat geld is ook een leerstoel opgericht aan de universiteit van Luik. Daar doen psychologen, antropologen, historici, economen en juristen onderzoek naar alle aspecten van seksueel geweld tegen vrouwen.
2021-10-24	, 23:00	Koen Van Der Velden	De Volkskrant	    Prikweigeraar Kyrie Irving houdt weer eens de gemoederen bezig in  Amerikaans basketbal  	https://www.volkskrant.nl//sport/prikweigeraar-kyrie-irving-houdt-weer-eens-de-gemoederen-bezig-in-amerikaans-basketbal~bdea29f5/	In hun jacht op het kampioenschap van de NBA moeten de basketballers van Brooklyn Nets het doen zonder sterspeler Kyrie Irving, in elk geval voorlopig. De spelverdeler weigert de coronaprik en moet door de vaccinatieplicht die geldt voor binnensporten in New York alle thuiswedstrijden missen. De Nets besloten hem daarop maar helemaal niet te gebruiken. Als hij van gedachten verandert, mag hij weer trainen en wedstrijden spelen, maar vooralsnog zet Irving de hakken in het zand. Onnavolgbaar is de 1.86 meter lange basketballer op en naast het veld. Irving (29) geldt als een van de beste dribbelaars en afmakers in de geschiedenis van de NBA. Groot was bij sommigen de verontwaardiging toen hij vorige week ontbrak op een lijst met de 75 beste spelers aller tijden, samengesteld in het kader van het 75-jarig jubileum van de competitie. Aan de bal is Irving een virtuoos, zo behendig dat de makers van computerspellen moeite kenden om zijn bewegingen naar de virtuele wereld te vertalen. De spelverdeler heeft de bal aan een touwtje dat nimmer knapt. In 2016 werd hij bij Cleveland Cavaliers kampioen aan de zijde van LeBron James. In de zevende en laatste wedstrijd van de finale tegen Golden State Warriors schoot Irving de beslissende driepunter raak. Een jaar later wenste hij te vertrekken, omdat de schaduw van ‘King James’ hem overal volgde. Bij Boston Celtics, dat hem overnam van Cleveland, maakte Irving zich onmogelijk in de kleedkamer, bleef sportief succes uit, en kwam zijn excentrieke persoonlijkheid meer aan het oppervlak. Irving staat bekend als een tegendraadse denker. Hij wilde anders zijn dan anderen, vertelde hij eens aan The New York Times, in een interview waarin hij mocht uitleggen waarom hij twijfelde aan de vorm van de aardbol. Irving vermoedde dat die weleens plat kon zijn. Groot is niettemin zijn populariteit. De shirtjes van Irving zijn gewild bij NBA-fans, hij heeft zijn eigen Nike-schoen en speelde in Pepsi-reclames een bejaarde man, Uncle Drew, die op pleintjes jongere tegenstanders te kijk zet. Het concept werd drie jaar geleden verwerkt tot een speelfilm. In Brooklyn, waar hij sinds 2019 speelt, zorgde hij al eerder voor commotie. Begin vorig seizoen weigerde hij de ‘poppen’ van de media te woord te staan. In januari wilde hij enkele weken niet spelen. Waarom precies wisten zelfs zijn coaches niet. Irving zou ontdaan zijn door de bestorming van het Capitool door aanhangers van president Trump, klonk het later. Na de moord op George Floyd opperde Irving om het restant van het seizoen te schrappen. Een ander gezicht van de complexe persoonlijkheid is die van weldoener die jaarlijks miljoenen doneert aan goede doelen en maatschappelijke betrokkenheid toont. In Brooklyn vormt hij samen met Kevin Durant en James Harden een supertrio om van te watertanden. In vol ornaat gelden de Nets dit seizoen als torenhoge titelfavoriet, maar zonder Irving krimpen de kansen aanzienlijk. Vorig seizoen was hij goed voor gemiddeld 27 punten per wedstrijd, al miste hij het staartje van de playoffs met een blessure. Brooklyn werd mede daardoor uitgeschakeld door de latere kampioen Milwaukee Bucks. Bij de Nets wenst men liever niet meer over Irving te spreken. ‘Als een individuele beslissing niet strookt met het collectieve doel, moeten we verder kijken,’ sprak de Chinese clubeigenaar Joe Tsai, die samen met technisch directeur Sean Marks de beslissing nam om Irving aan de kant te houden. Waarom die zich niet wil laten vaccineren, is overigens nog altijd niet geheel duidelijk. Irving is niet voor of tegen de prik, liet hij weten in een onsamenhangende monoloog op Instagram Live. Hij vertrouwt de wetenschap, maar wil tegelijk baas over eigen lichaam blijven. Ook koos hij zijn standpunt uit solidariteit voor de ongevaccineerden die in New York hun baan verloren. Irving kreeg bijval van de Republikeinse Texaanse senator Ted Cruz, een fel tegenstander van abortus die de basketballer uitgerekend met de pro-abortusleus ‘jouw lichaam, jouw keuze’ op Twitter een hart onder de riem stak. Ook Donald Trump Jr., zoon van de voormalige president, schaarde zich achter Irving. De steun uit de uiterste rechterhoek van het politieke spectrum moest Irving toch aan het denken zetten, vonden critici die zijn keuze egoïstisch noemen. ‘Je laat je niet alleen voor jezelf vaccineren,’ sprak oud-basketballer en tv-analist Charles Barkley, die zich stoorde aan het feit dat Irving zonder te spelen nog altijd ongeveer de helft van zijn 34 miljoen dollar aan salaris ontvangt. De Nets houden alleen zijn inkomsten voor thuiswedstrijden in. Ook NBA-baas Adam Silver richtte zich afgelopen week bij de opening van het nieuwe seizoen indirect tot Irving. Wat hij tegen hem zou willen zeggen, werd hem gevraagd op tv-zender TNT. ‘Dat hij zich moet laten vaccineren,’ sprak Silver, die dit seizoen het liefst een algehele vaccinatieplicht had gezien. ‘Hij moet het bovenal doen voor zichzelf, maar ook voor zijn familie, zijn teamgenoten en de competitie.’ Of Irving zal luisteren, valt te betwijfelen.
2021-10-24	, 20:27	Rosa van Gool	De Volkskrant	    De nieuwe rechtse ster van Italië is een feminist die van fascisme amper afstand neemt  	https://www.volkskrant.nl//nieuws-achtergrond/de-nieuwe-rechtse-ster-van-italie-is-een-feminist-die-van-fascisme-amper-afstand-neemt~beb0b086/	Giorgia Meloni voert al maanden de politieke peilingen aan met haar Fratelli d’Italia. Wie is de nieuwe leider van nationaal-conservatief Italië, die de eerste vrouwelijke premier wil worden? ‘Ik ben Giorgia. Ik ben een vrouw. Ik ben een moeder. Ik ben Italiaanse. Ik ben christelijk. Dat zullen jullie niet van me afpakken!’ Aan deze toespraak denkt Italië bij de naam Giorgia Meloni (44). De leider van de post-fascistische partij Fratelli d’Italia schreeuwde de woorden twee jaar geleden uit voor een vol plein in haar eigen stad Rome, terwijl ze een Italiaanse vlag over het spreekgestoelte drapeerde. Ze verzette zich tegen een wetswijziging waardoor ouders op de identiteitskaart van hun kinderen voortaan genderneutraal ‘ouder 1’ en ‘ouder 2’ heten, maar inmiddels ontstijgt de speech die context. Het was zelfs de titel van haar dit jaar verschenen autobiografie, Io sono Giorgia, waarin Meloni laat zien dat ze de wetten van de 21ste-eeuwse politieke marketing feilloos beheerst. Want in het influencer-tijdperk draait politiek niet om ideeën maar om personen, zeker in het politiek totaal gedesillusioneerde Italië. Daarom wijdt Meloni pagina’s aan persoonlijke feitjes: ze belt elke dag haar grote zus, is dol op katten en leerde Engels om de teksten van Michael Jackson te kunnen verstaan. De politica beschrijft ook dat ze als kind een raar kapsel had en veel te zwaar was, omdat haar oma haar onbeperkt koekjes met melk als avondeten gaf (‘zij heeft mijn stofwisseling verwoest’). Het is vrijwel onmogelijk om geen medelijden te krijgen met het kleine, dikke, slecht gekapte meisje, dat uitgescholden wordt en van de andere kinderen niet mee mag doen met volleybal op het strand. Zelf trekt Meloni een les uit haar jeugd vol pesterijen. ‘Vijanden zijn nuttig. Met dank aan die kinderen heb ik een sterk karakter ontwikkeld.’ De jonge Giorgia valt tien kilo af en meldt zich als 15-jarige aan bij de post-fascistische jeugdbeweging Fronte della Gioventù (‘jeugdfront’). Ook Fratelli d’Italia behoort tot het post-fascisme, dat voortbouwt op de fascistische traditie, zonder het totalitaire en antikapitalistische aspect. De partij hoort in het Europees Parlement bij dezelfde groep als de SGP en JA21 (voorheen FvD). Fratelli d’Italia is anti-immigratie, anti-lhbti-rechten, anti-euthanasie en bepleit geboortepolitiek, onder het motto ‘Italianen eerst’. In haar twintiger jaren gaat het snel met de carrière van Meloni, die haar ambitie om te studeren voor tolk vanwege geldgebrek niet waar kon maken, maar politiek actief blijft. Als 29-jarige belandt ze in het parlement, als 31-jarige wordt ze in 2008 de jongste Italiaanse minister ooit in de regering van Silvio Berlusconi. Als Berlusconi in 2012, gebukt onder vele schandalen, tijdelijk van het toneel verdwijnt, richt ze haar eigen partij op. Al sinds de oprichting is haar ambivalente houding tegenover het fascisme punt van controverse. Desgevraagd verklaart Meloni altijd ‘het fascisme niet aan te hangen’, maar onomstotelijk afstand nemen van neofascisme is haar doorgaans een brug te ver. Zo ook na de recente aanval door een neofascistische groepering op een vakbondskantoor in Rome. Meloni zei in eerste instantie ‘niet te weten uit welke hoek het geweld kwam’. Later gaf ze toe dat het fascistisch was, maar een voorstel om de groepering te ontbinden steunde ze als een van de weinige partijen niet. In haar partij bevindt zich bovendien een opmerkelijke hoeveelheid leden die expliciet nostalgisch is over het tijdperk van Mussolini. Op undercoverbeelden van de Italiaanse site Fanpage is te zien hoe leden van de Milanese afdeling tijdens etentjes de Hitlergroet brengen en zich trots fascist noemen. ‘Allemaal vooropgezet’, vond Meloni, die critici vaker van vaag gedefinieerde complotten beschuldigt. ‘Bedacht aan een schrijftafel, door een heel circuit.’ Na veel kritiek verklaarde ze later dat er voor antisemitisme en racisme geen plaats is in haar partij, maar ze trof geen maatregelen. Ondanks tegenvallende resultaten bij de recente lokale verkiezingen, door Meloni afgeschoven op de lage opkomst, blijft Fratelli d’Italia op landelijk niveau populair. De partij is de enige oppositiekracht tegenover Mario Draghi’s regering van nationale eenheid en voert al maanden de peilingen aan, met een virtuele 21 procent van de stemmen. Tegen de tijd dat er verkiezingen zijn (gepland voor 2023) kan de Italiaanse politiek er totaal anders uitzien, maar voorlopig is Giorgia Meloni als eerste vrouwelijke premier dus een reële mogelijkheid. ‘Als we een vrouwelijke premier gehad hadden, zou Italië er nu beter aan toe zijn’, zei ze er zelf over. Want al noemt Meloni zich liever geen feminist, ze is er wel degelijk een. Een rechtse, die gelooft dat geboortepolitiek en vrouwelijke arbeidsparticipatie hand in hand kunnen gaan, dat homostellen geen kinderen mogen opvoeden, en dat abortus- en euthanasiewetgeving strenger moet zijn. Ook dat pleidooi zet ze kracht bij met een persoonlijke anekdote, over haar alleenstaande moeder die op het punt stond de zwangerschap af te breken. Op het laatste moment besloot ze om de kliniek niet binnen te gaan, maar in plaats daarvan een cappuccino en een croissantje te bestellen in de bar ernaast. ‘Aan dat ontbijt, aan mijn moeder, aan haar tegendraadse keuze ben ik alles verschuldigd.’ - Over haar afwezige vader: ‘De behoefte om geaccepteerd te worden, vooral in een mannelijke omgeving, en de enorme angst om wie in mij gelooft teleur te stellen, komen waarschijnlijk door het missen van de liefde van een vader.’ - Over haar luide stem: ‘Tijdens een telefoontje na de eerste lockdown gaf Giuseppe Conte (de vorige premier, RvG) eens toe dat hij jaloers was op mijn stem. Zelf had hij in het parlement wel eens moeite om de aandacht te trekken, vanwege zijn schorre en zachte timbre.’ - Over Sam Gamgee, haar favoriete personage uit lievelingsboek Lord of the Rings: ‘Hij is maar een hobbit, een tuinman van beroep. Toch zou Frodo zonder hem nooit zijn missie hebben voltooid. “Kleine handen veranderen de wereld”, zegt Tolkien.’
2021-10-24	, 04:55	Het Parool	Het Parool	    Obama: ‘VS en de wereld staan op kantelpunt’  	https://www.parool.nl/wereld/obama-vs-en-de-wereld-staan-op-kantelpunt~b24a0e65/	De Verenigde Staten en de wereld staan op een kantelpunt. Dat heeft de voormalige Amerikaanse president Barack Obama gezegd tijdens een speech op een verkiezingsbijeenkomst van de Democratische kandidaat voor de gouverneursverkiezingen in de staat Virginia. Volgens Obama staan de VS en de wereld op een kantelpunt tussen twee visies. Aan de ene kant is er “een gemene politiek van verdeeldheid, conflict en cynisme”, zei hij. “Maar het goede nieuws is dat er nog een weg is, waarbij we samen grote problemen oplossen en onze samenleving wederopbouwen om steeds meer mensen een beter leven te geven.” Het is volgens de voormalige president een keuze die bepalend is “niet alleen voor de volgende jaren, maar voor de volgende decennia of misschien wel langer”. Obama en andere prominente Democraten voeren in Virginia stevig campagne voor de Democratische kandidaat-gouverneur Terry McAuliffe (64). McAuliffe neemt het op tegen de Republikein Glenn Youngkin (54), die wordt gesteund door Donald Trump. Democraat Terry McAuliffe probeert een tweede termijn als gouverneur van Virginia binnen te slepen, nadat hij tussen 2014 en 2018 ook al gouverneur was van de staat. Hij zag zijn voorsprong op de Republikein Youngkin in recente peilingen echter verdampen. Obama zei in zijn speech dat de Republikeinse kandidaat een bedreiging vormt voor de democratie. Hij vertelde een enthousiaste menigte tijdens een bijeenkomst op de universiteit in Richmond dat Youngkin onderwijsbanen wil schrappen, toegang tot abortus wil inperken en de campagne van Donald Trump steunt om Amerikanen ervan te overtuigen dat de laatste presidentsverkiezingen niet eerlijk zouden zijn verlopen. “Voor zover ik weet, is de grote boodschap van Terry’s tegenstander dat hij een gewone jongen is omdat hij een fleece draagt. En hij beschuldigt scholen ervan onze kinderen te hersenspoelen”, zei Obama. De oud-president hekelt ook de wijze waarop de Republikein aankijkt tegen de afgelopen presidentsverkiezingen. “Hij heeft ook gezegd dat hij de stemmachines die bij de laatste presidentsverkiezingen zijn gebruikt opnieuw wilde controleren. Echt? De leugens en samenzweringstheorieën aanmoedigen die we al die tijd hebben moeten doorstaan? En ja, we worden verondersteld te geloven dat hij gaat opkomen voor onze democratie?” De gouverneursverkiezing vindt op 2 november plaats en geldt als test voor de Congresverkiezingen van ongeveer een jaar later. Vorig jaar haalde president Joe Biden de staat Virginia nog met duidelijke voorsprong binnen tegen Donald Trump.
2021-10-24	, 03:10	Redactie	De Volkskrant	    Obama: ‘VS en de wereld staan op een kantelpunt’  	https://www.volkskrant.nl//nieuws-achtergrond/obama-vs-en-de-wereld-staan-op-een-kantelpunt~b24a0e65/	De Verenigde Staten en de wereld staan op een kantelpunt. Dat heeft de voormalige Amerikaanse president Barack Obama gezegd tijdens een speech op een verkiezingsbijeenkomst van de Democratische kandidaat voor de gouverneursverkiezingen in de staat Virginia. Volgens Obama staan de VS en de wereld op een kantelpunt tussen twee visies. Aan de ene kant is er ‘een gemene politiek van verdeeldheid, conflict en cynisme’, zei hij. ‘Maar het goede nieuws is dat er nog een weg is, waarbij we samen grote problemen oplossen en onze samenleving wederopbouwen om steeds meer mensen een beter leven te geven.’ Het is volgens de voormalige president een keuze die bepalend is ‘niet alleen voor de volgende jaren, maar voor de volgende decennia of misschien wel langer’. Obama en andere prominente Democraten voeren in Virginia stevig campagne voor de Democratische kandidaat-gouverneur Terry McAuliffe (64). McAuliffe neemt het op tegen de Republikein Glenn Youngkin (54), die wordt gesteund door Donald Trump. Democraat Terry McAuliffe probeert een tweede termijn als gouverneur van Virginia binnen te slepen, nadat hij tussen 2014 en 2018 ook al gouverneur was van de staat. Hij zag zijn voorsprong op de Republikein Youngkin in recente peilingen echter verdampen. Obama zei in zijn speech dat de Republikeinse kandidaat een bedreiging vormt voor de democratie. Hij vertelde een enthousiaste menigte tijdens een bijeenkomst op de universiteit in Richmond dat Youngkin onderwijsbanen wil schrappen, toegang tot abortus wil inperken en de campagne van Donald Trump steunt om Amerikanen ervan te overtuigen dat de laatste presidentsverkiezingen niet eerlijk zouden zijn verlopen. ‘Voor zover ik weet, is de grote boodschap van Terry’s tegenstander dat hij een gewone jongen is omdat hij een fleece draagt. En hij beschuldigt scholen ervan onze kinderen te hersenspoelen’, zei Obama. De oud-president hekelt ook de wijze waarop de Republikein aankijkt tegen de afgelopen presidentsverkiezingen. ‘Hij heeft ook gezegd dat hij de stemmachines die bij de laatste presidentsverkiezingen zijn gebruikt opnieuw wilde controleren. Echt? De leugens en samenzweringstheorieën aanmoedigen die we al die tijd hebben moeten doorstaan? En ja, we worden verondersteld te geloven dat hij gaat opkomen voor onze democratie?’ De gouverneursverkiezing vindt op 2 november plaats en geldt als test voor de Congresverkiezingen van ongeveer een jaar later. Vorig jaar haalde president Joe Biden de staat Virginia nog met duidelijke voorsprong binnen tegen Donald Trump.
2021-10-22	, 20:45	Hanna Hodgetts	Trouw	    Veel Poolse vrouwen voor abortus naar het buitenland sinds aanscherping wet  	https://www.trouw.nl/nieuws/veel-poolse-vrouwen-voor-abortus-naar-het-buitenland-sinds-aanscherping-wet~b5acda25/	Het aantal Poolse vrouwen dat voor een abortus naar het buitenland is uitgeweken is afgelopen jaar sterk toegenomen. Het lijkt een gevolg van de verscherping van de wet. Dit jaar zijn zo'n 26.000 Poolse vrouwen naar het buitenland uitgeweken voor een abortus of hebben de abortuspil geslikt, zo meldt Abortus zonder Grenzen, een organisatie die vrouwen ondersteunt bij het plannen van een abortus. Deze statistieken volgen precies één jaar nadat er een nagenoeg totaalverbod op abortus werd ingevoerd in Polen; toen oordeelde het Constitutionele Hof dat abortus in het geval van onomkeerbare afwijkingen bij een ongeboren kind onverenigbaar is met de Poolse grondwet. Hierdoor werden de mogelijkheden voor abortus in Polen nog verder ingeperkt. De medische ingreep is nu alleen nog toegestaan als de geboorte een gevaar vormt voor de gezondheid van de moeder of als de zwangerschap een gevolg is van incest of verkrachting. Van de 26.000 vrouwen die door Abortus zonder Grenzen zijn geholpen zijn er achtduizend tijdens hun zwangerschap in buitenlandse klinieken behandeld. Van de 26.000 vrouwen hebben 18.000 de abortuspil geslikt. Niet alle 26.000 gevallen staan in direct verband met de beslissing van het Hof een jaar geleden. Veel Poolse vrouwen ondergingen ook vóór dat vonnis al een abortus in het buitenland, omdat de Poolse wetgeving ook toen zeer beperkend was; abortus op grond van sociale of economische redenen of op verzoek van de patiënt is al sinds 1993 verboden in het land. Abortus zonder Grenzen meldt wel dat ze meer mensen zijn gaan ondersteunen sinds het oordeel. Het is niet bekend hoeveel mensen de organisatie een jaar geleden behandelde, maar een vergelijking van de maanden januari geeft wel een indicatie; in januari 2021 hielp de organisatie 522 vrouwen, terwijl dit er in dezelfde maand een jaar eerder nog 228 waren. Mara Clarke, de oprichter van Abortus zonder Grenzen, meldt ook dat de organisatie ‘meer vrouwen ondersteunt van wie de foetus ernstige afwijkingen heeft sinds de wet is veranderd. Van onze cliënten horen we dat dokters de ernst van afwijkingen bij een ongeboren kind vaak afzwakken of de diagnose met opzet vertragen.’ Het oordeel van het Constitutioneel Hof zorgde vorig jaar voor veel ophef. In veel steden protesteerden mensen tegen de uitspraak; alleen al in Warschau bracht het oordeel meer dan honderdduizend mensen op de been. De strenge Poolse abortuswetgeving is nog verder aangescherpt. Critici denken dat premier Kaczynski zo de aandacht wil afleiden van de coronacrisis en de economische malaise.
2021-10-21	12:04:07+00:00	Unknown	rtvdrenthe	Vier jaar cel voor misbruiken stiefdochter die zwanger raakte	https://www.rtvdrenthe.nl/nieuws/174704/Vier-jaar-cel-voor-misbruiken-stiefdochter-die-zwanger-raakte	"Haar moeder kreeg begin dit jaar het vermoeden dat er iets heel erg mis was met haar dochter. Toen ze ook nog misselijk werd van het eten ging ze met haar naar de dokter. Het meisje bleek al zestien weken zwanger. Toen kwam het hoge woord eruit en vertelde ze dat ze al een jaar lang door haar stiefvader seksueel werd misbruikt. Dit gebeurde wanneer haar moeder naar het werk was. ""Het kind werd dan toevertrouwd aan haar stiefvader, hij heeft dit vertrouwen ernstig misbruikt"". zei de rechter. Bovendien gebeurde het allemaal op de slaapkamer van meisje. ""Een plek waar ze zich juist veilig moet voelen"", aldus de rechter, ""De man had alleen oog voor zijn eigen lusten en hield er geen rekening mee wat hij bij het meisje aanrichtte."" Het meisje heeft veel last van wat haar is overkomen. De rechter heeft haar stiefvader ook veroordeeld tot het betalen van een schadevergoeding van 15.000 euro. De officier van justitie eiste twee weken geleden een celstraf van zes jaar. De uiteindelijke straf pakt lager uit, omdat de rechtbank rekening hield met straffen die eerder zijn opgelegd in vergelijkbare zaken. De rechter legde de man ook een contactverbod met het slachtoffer op voor de duur van vijf jaar, zoals de officier heeft geëist."
2021-10-19	, 17:00	Redactie	De Volkskrant	    Ook in Kanaleneiland staat een goede school  	https://www.volkskrant.nl//columns-opinie/ook-in-kanaleneiland-staat-een-goede-school~b26dee4c/	 In het artikel over de centrale aanmeldingsprocedure in Utrecht wordt gesuggereerd dat de kwaliteit van het onderwijs op een school in Kanaleneiland minder goed zou zijn dan op een school in Oog in Al. Dit beeld klopt niet en zo wordt een vooroordeel in stand gehouden. Het lijkt alsof de ouders een goede reden hebben om te kiezen voor een witte school. Mensen reageren soms verbaasd als ik zeg dat ook bij ons op school hoogbegaafde leerlingen zitten; ze ook bij ons naar het vwo gaan; de kwaliteit van ons onderwijs zeker niet minder is dan dat op een witte school en er in de pauze op het plein zelden ruzie is. Ik wil de ouders uit Oog in Al en de verslaggever van de Volkskrant uitnodigen om dit met eigen ogen te zien. Want zolang deze vooroordelen bestaan, kan ook een centrale aanmeldingsprocedure de segregatie niet tegengaan. Karen van Kooten, Intern begeleider Lukasschool Kanaleneiland Utrecht Het Zwolse Isala Ziekenhuis moet operaties afzeggen dan wel uitstellen vanwege de toestroom van coronapatiënten uit Staphorst. Ik vind het prima dat deze ongevaccineerden op God vertrouwen, maar de logische consequentie hiervan zou zijn dat zij, nadat ze besmet en ziek zijn geworden, corona gewoon thuis uitzieken, erop vertrouwend dat God hen weer gezond zal maken. Zo kan het Zwolse ziekenhuis de bedden weer gebruiken voor de patiënten die op nu uitgestelde en afgegezegde operaties moeten wachten. Bertie van Gelder, Amsterdam Het Zwolse ziekenhuis past haar opnamebeleid aan vanwege een toestroom van coronapatiënten uit Staphorst. Voor onze politieke partijen met een christelijk fundament zijn levensvraagstukken, zoals abortus en levensbeëindiging, een integraal onderdeel van hun ontstaan en voortbestaan. De signalen in acht nemende dat middels vaccinatie tegen corona de kans op ziek worden, of erger, sterk afneemt en in het verlengde daarvan de ruimte blijft bestaan voor opnamen van medemensen met een andere (levensbedreigende) ziekte, doet bij mij de vraag oprijzen: wat zijn de overwegingen van de christelijke politiek om in de ene situatie regelgeving van toepassing te laten zijn en in de andere situatie dit over te laten aan de individuele verantwoordelijkheid? Frans van Dillen, Winterswijk Je kon er de klok op gelijk zetten. Het feit dat alle huishoudens worden gecompenseerd voor de hogere energierekening levert meteen kritiek op, omdat ook de ’rijken‘ hierin delen. Maar ja, ’rijk’ ben je in dit land, waar tegenwoordig de kift regeert, al wanneer je 1 euro meer verdient dan je buurman. De klagers dienen zich te realiseren dat degenen die overheid de middelen verschaffen om onze mooie sociale voorzieningen in stand te houden, doorgaans de hoogste belastingen betalen en zelf nooit of te nimmer in aanmerking komen voor welke toeslag of tegemoetkoming dan ook. Wanneer die groep altijd alleen maar mag betalen en dan ook telkens als ’rijke stinkerds‘ in een hoek wordt gezet, tast dat het draagvlak voor de maatschappelijke solidariteit enorm aan. Fred Sevriens, Den Haag De berichtgeving in de krant over De Dansmarathon van SBS vind ik onnodig negatief. Mijn dochter deed mee om geld op te halen voor een goed doel. Vervolgens moet ze lezen dat het enkel ging om de kijkcijfers. Wat John de Mol wil met het programma staat los van de motieven van de deelnemers die hier vol overgave en met gezond verstand aan begonnen. Wat meer empathie zou op zijn plaats zijn. Tineke van der Meijden, Utrecht Afgelopen week ben ik met school op werkweek naar Berlijn geweest. We bezochten onder andere het concentratiekamp Sachsenhausen. Ik vond het beklemmend om aanwezig te zijn op deze plek waar mensen zijn vernederd en moedwillig de dood in zijn gejaagd. Nu, bijna tachtig jaar later, kijken we massaal naar de serie Squid Game, puur als vermaak. De kleuren zijn misschien gezelliger, maar wat er gebeurt is net zo afschuwelijk. Besef dat even als je Netflix vanavond weer aanzet. Fleur Klein, 6 vwo, Bussum Nu schrijft John Schoorl het weer over Elvis Presley: ‘de grootste artiest ooit’. Nog ervan afgezien dat ik zo’n privémening niet opgedrongen wil krijgen in een journalistiek bedoelde necrologie over iemand anders, Presley’s drummer Ronnie Tutt: het is gemakzuchtige en tendentieuze onzin. De grootste artiest ‘ooit’ bestaat niet. En als die artiest wél bestaat: wie het wel is weet ik niet, maar zeker niet Elvis Presley. Wouter van Oorschot, Amsterdam Wilt u reageren op een brief of een artikel? Stuur dan een brief (maximaal 200 woorden) naar brieven@volkskrant.nl
2021-10-18	, 21:05	ANP	Trouw	    Washington vraagt Hooggerechtshof Texaanse anti-abortuswet te blokkeren  	https://www.trouw.nl/nieuws/washington-vraagt-hooggerechtshof-texaanse-anti-abortuswet-te-blokkeren~b85e998c/	 De Amerikaanse regering heeft het Hooggerechtshof gevraagd een stokje te steken voor de Texaanse wet die abortus in vrijwel alle gevallen verbiedt. President Joe Biden had eerder al duidelijk gemaakt dat hij fel gekant is tegen de wet. De regering bepleit nu bij het hof dat de regeling in Texas in strijd is met een beroemde uitspraak uit 1973, die vrouwen in het hele land het grondwettelijke recht gaf zelf te beslissen over het afbreken van de zwangerschap. Sinds september is abortus in Texas verboden vanaf het moment dat een hartslag waarneembaar is, meestal rond zes weken. Omdat vrouwen dan in de regel nog maar amper weten dat ze zwanger zijn en ze nog een afspraak moeten maken voor een abortus, is die ingreep in de praktijk onmogelijk geworden in Texas. Alleen voor dringende medische noodzaak wordt een uitzondering gemaakt, niet voor verkrachting of incest. Daarnaast is er een financiële premie voor mensen die iemand aangeven die abortus laat plegen. De wet is al onderwerp van verschillende rechtszaken. Nadat een rechter de wet blokkeerde, werd die uitspraak door een hogere rechtbank weer ongedaan gemaakt. Ook het Hooggerechtshof heeft eerder uitgesproken dat Texas de wet mocht invoeren, maar dat was geen principiële beoordeling. In het politiek gekleurde hof zijn de conservatieve rechters in de meerderheid. Het lijkt slechts een kwestie van tijd of rechts Amerika zal een mokerslag uitdelen in een van de grootste cultuuroorlogen die het land teisteren. Als de voortekenen niet bedriegen, kan er al volgend jaar een eind komen aan het recht op abortus in grote delen van het land.
2021-10-18	 14:20 uur      	JudithTielemans	metronieuws.nl	Polen boos op Rutte: ’Hij is de laatste persoon die ons de les mag lezen’	https://www.metronieuws.nl/in-het-nieuws/buitenland/2021/10/polen-boos-op-rutte-dit-is-waarom/	De regering van Polen heeft uitgehaald naar premier Mark Rutte. De Nederlandse demissionaire premier is volgens een Poolse regeringswoordvoerder „de laatste persoon” die zijn land de les mag lezen over problemen met de rechtsstaat. De zegsman zei op televisie dat Nederland in sommige opzichten ook niet voldoet aan de Europese normen. „En dan heb ik het over belastingkwesties, belastingontwijking en andere mechanismen die Nederland al vele jaren gebruikt.” De Poolse kritiek volgt op de aankondiging dat Rutte de Europese Commissie gaat oproepen maatregelen te nemen tegen Polen. Hij wil dat het dagelijks bestuur van de Europese Unie besluit het Poolse coronaherstelplan van 36 miljard euro niet goed te keuren. Polen ligt al langer overhoop met de EU over hervormingen die de democratie en rechtsstaat volgens Brussel ondermijnen. EU-lidstaten reageerden ook geschokt toen het Poolse Constitutioneel Hof onlangs oordeelde dat het Poolse recht soms zwaarder weegt dan het Europese recht. Dat gaat in strijd met de afspraken die landen maken wanneer ze tot EU-lidstaat worden benoemd. Alle landen die lid worden van de EU, gaan er namelijk mee akkoord dat het Europese Hof de hoogste juridische instantie is. Rutte botste onlangs ook al met de Sloveense premier Janez Janša. Die schreef op Twitter dat de Nederlandse minister-president zich niet zou moeten bemoeien met de persvrijheid in Slovenië. Rutte zou zich volgens Janša beter kunnen inzetten om te voorkomen dat Nederlandse journalisten „op straat worden omgebracht”. Polen kwam vorig jaar veelvoudig in het nieuws, omdat het land een strenge abortuswet wilde aannemen. Duizenden vrouwen gingen de straat op om te protesteren tegen de omstreden wet, waardoor het plan van de baan ging. Vorige maand was het opnieuw raak: toen kwam het onderwerp immigratie ter sprake. De Poolse autoriteiten meldden dat ze sinds begin augustus 8200 migranten hebben tegengehouden die Polen probeerden binnen te komen. This is how the government fights the opposition in Poland.#Warsaw 10-10-2021.#Poland #Polen #Pologne #Polonia#PoliceBrutality #humanRightspic.twitter.com/I0DfTvjk8C — Adam 🇵🇱 🇪🇺🇺🇸 ***** *** (@Adam99212507) October 10, 2021 Dat ging wel op een hele bijzondere manier. Migranten die massaal vanuit hun thuisland Wit-Rusland naar Polen willen reizen, kregen van De Poolse overheid een sms-bericht met de strekking ‘kom niet!’. Of beter gezegd: een sms’jes-bombardement. „De Poolse grens is gesloten. De autoriteiten in Belarus hebben jullie leugens verteld. Ga terug naar Minsk”, staat in het tekstbericht. Verder staat in het sms’je dat de migranten het risico lopen opgesloten te worden als ze toch de grens oversteken. Polen stelt dat het om illegale migratie gaat. Bij het tekstberichtje is een link gevoegd naar websites met uitleg in het Arabisch, Engels, Russisch en Frans over het Poolse beleid voor illegale migranten.
2021-10-17	, 13:42	Redactie	De Volkskrant	    Moordenaar Lagerhuislid David Amess was zoon ex-adviseur premier Somalië  	https://www.volkskrant.nl//nieuws-achtergrond/moordenaar-lagerhuislid-david-amess-was-zoon-ex-adviseur-premier-somalie~b717c442/	De moordenaar van het Conservatieve Lagerhuislid David Amess is de zoon van een voormalige adviseur van de premier van Somalië. Ali Harbi Ali (25) stak Amess vrijdag dood tijdens een bijeenkomst in een kerk voor inwoners van zijn kiesdistrict. Zijn vader, Harbi Ali Kullane, toonde zich tegenover The Sunday Times diep geschokt. ‘Ik voel me erg getraumatiseerd. Dit had ik nooit verwacht’, aldus Kullane. Hij bevestigde dat hij contact had met een antiterreureenheid van de Britse politie. Volgens zijn Twitterprofiel is Harbi Ali Kullane de voormalige directeur media en communicatie van de premier van Somalië. Ali Harbi Ali, die in Groot-Brittannië is geboren, heeft na de dodelijke steekpartij gewacht op de politie, die hem arresteerde. Veiligheidsdiensten denken hij geen handlangers had, aldus The Sunday Times. Bij de binnenlandse veiligheidsdienst MI5 zou hij niet in beeld zijn geweest als mogelijke terrorist. Volgens meerdere media zou hij in het verleden wel zijn doorverwezen naar een anti-radicaliseringsprogramma van de overheid. Dat zou onder meer te maken hebben gehad met zorgwekkende berichten die hij achterliet op sociale media. Het is niet duidelijk of Ali enige connectie met Amess had. De vrijdag vermoorde David Amess was een ervaren rot in het Lagerhuis. Het in het Londense East End geboren parlementslid kwam in 1983 in het Britse parlement, tijdens de roerige Thatcher-jaren. In de loop der jaren ontpopte deze katholiek zich als een sociaal-conservatieve volksvertegenwoordiger, die onder meer tegen abortus en het homohuwelijk was.
2021-10-16	, 02:00	Patrick van IJzendoorn	De Volkskrant	    Politie ziet moord op Brits Lagerhuislid David Amess als terroristische actie  	https://www.volkskrant.nl//nieuws-achtergrond/politie-ziet-moord-op-brits-lagerhuislid-david-amess-als-terroristische-actie~becdeb24e/	Ruim vijf jaar na de moord op Jo Cox is het Verenigd Koninkrijk wederom opgeschrikt door een aanslag op een Lagerhuislid. In Leigh-on-Sea werd vrijdagochtend de 69-jarige Conservatief Sir David Amess doodgestoken. Volgens de politie gaat het om een terreurdaad. Een 25-jarige man is aangehouden op verdenking van de moord. Volgens Britse media gaat het om een man van Somalische afkomst met de Britse nationaliteit. Vrijdagavond maakte de politie bekend dat de moord op Amess gezien wordt als een terreurdaad en dat een anti-terreureenheid het onderzoek heeft overgenomen. Het eerste onderzoek duidt op ‘een mogelijk motief dat gelinkt is aan islamitisch extremisme’ aldus de Metropolitan Police, de politie van de regio-Londen, in een verklaring. In het kader van het onderzoek wordt op twee adressen in Londen huiszoeking gedaan, aldus de politie. Onderzoekers denken dat de man alleen handelde, er worden momenteel geen andere daders gezocht. De moord op de afgevaardigde van Southend-West vond plaats in de methodistische Belfairs-kerk waar hij zijn wekelijkse spreekuur hield. Tot schrik van de aanwezigen stormde een 25-jarige man binnen, die de politicus vervolgens met meerdere messteken verwondde. De politie wist de dader al snel tijdens zijn vlucht te arresteren. Ambulancebroeders deden vergeefse pogingen om het leven te redden van Amess, vader van vijf kinderen. Het nieuws over de dodelijke steekpartij riep meteen herinneringen op aan twee eerdere incidenten. Elf jaar geleden werd de Labour-afgevaardigde Stephen Timms door een 21-jarige vrouw neergestoken tijdens zijn spreekuur in zijn Oost-Londense kantoor. Hij overleefde de aanslag ternauwernood. De messentrekker bleek een radicale islamist te zijn die de sociaal-democratische oud-bewindsman wilde straffen voor zijn steun aan de inval in Irak. Daags voor het Brexit-referendum in juni 2016 was het opnieuw raak. In het Noord-Engelse stadje Batley werd Jo Cox na het verlaten van de bibliotheek waar ze haar spreekuur had gehouden gedood door een neonazi. Haar weduwnaar Brendan Cox was vrijdag een van de eersten die op de aanslag reageerden. ‘Een aanval op een van onze gekozen vertegenwoordigers is een aanval op de democratie’, tweette hij. ‘Laffer dan dit bestaat niet.’ Spreekuren van Lagerhuisleden zijn een pijler onder het Britse districtenstelsel. Als mensen problemen hebben, bijvoorbeeld met de gemeente of de immigratiedienst, kunnen ze een afspraak maken met hun afgevaardigde, die hen mogelijk kan helpen. De aanslagen op Timms, Cox en Amess laten zien dat ze ook een achilleshiel zijn. Van afschaffing kan geen sprake zijn, maar dat er betere beveiliging moeten komen, staat nu wel vast. Met de dood van Amess, die bij zijn spreekuren werd geassisteerd door zijn vrouw Julia, verliest het Lagerhuis een ervaren en geestige afgevaardigde. De in het Londense East End geboren Amess kwam in 1983 in het Britse parlement, tijdens de roerige Thatcher-jaren. In de loop der jaren ontpopte deze katholiek zich als een sociaal-conservatieve volksvertegenwoordiger, die onder meer tegen abortus en het homohuwelijk was. Amess kwam nooit in de buurt van een ministerspost, wat hem de vrijheid gaf om tegen het Britse lidmaatschap van de EU te strijden. Voor hem was de Brexit een grote triomf. Als pleitbezorger van dierenrechten was hij een van de weinige Tories die de vossenjacht wilde afschaffen. ‘Hij was zo aardig en goed’, reageerde Boris Johnsons echtgenote Carrie, een collega-dierenrechtenactivist, ‘een enorme dierenliefhebber en een echte heer.’ Een zichtbaar aangeslagen Boris Johnson roemde Amess’ ‘passie voor zijn land en de toekomst ervan'. In 2011 werd Amess voor zijn verdiensten geridderd, zodat hij zich voortaan Sir David mocht noemen. Blij met de erkenning verkleedde hij zich als een middeleeuwse ridder om zich op een paard te laten fotograferen. Na het nieuws van zijn overlijden regende het loftuitingen, ook van Angela Rayner, plaatsvervangend leider van de Labourpartij, die onlangs op een partijcongres commotie veroorzaakte door Conservatieve politici als ‘schorem’ te bestempelen. In het parlement voelde Sir David zich als een vis in het water en zorgde hij regelmatig voor jolijt. Zo vroeg hij enkele jaren geleden toenmalig premier Theresa May om enkele plaatsgenoten te feliciteren met het winnen van het wereldkampioenschap triangel spelen. Onvermoeibaar was hij in zijn strijd voor de toekenning van stadsrechten aan Southend-on-Sea, de plaats die hij liefhad en waar hij de dood vond tijdens het helpen van mensen.
2021-10-16	, 02:00	ANP / Redactie	Het Parool	    Engeland ontzet na doodsteken parlementslid David Amess  	https://www.parool.nl/wereld/engeland-ontzet-na-doodsteken-parlementslid-david-amess~b5cb02cd/	Het Britse conservatieve parlementslid David Amess is vrijdagmiddag doodgestoken in een kerk in zijn kiesdistrict in Leigh-on-Sea. Amess ging daar in gesprek met mensen uit het district. Een 25-jarige verdachte is opgepakt. De politie gaat uit van een terreurdaad. De man liep de kerk binnen en stak de 69-jarige Amess meerdere keren. Behandeling ter plaatse en de komst van een traumahelikopter mochten niet baten. Het motief van de dader is onduidelijk. Het onderzoek wordt geleid door de politieafdeling die zich met terrorisme bezighoudt. Verschillende Britse media melden dat de 25-jarige verdachte een moslim is van Somalische afkomst, met de Britse nationaliteit. Het eerste onderzoek duidt op “een mogelijk motief dat gelinkt is aan islamitisch extremisme” aldus de Metropolitan Police, de politie van de regio-Londen, in een verklaring. In het kader van het onderzoek wordt op twee adressen in Londen huiszoeking gedaan, aldus de politie. Onderzoekers denken dat de man alleen handelde, er worden momenteel geen andere daders gezocht. Eerder op vrijdag had de lokale politie een kort statement uitgegeven: “Een man is gearresteerd voor moord nadat we een melding kregen van een steekpartij in Leigh-on-Sea. We werden opgeroepen naar een adres in Eastwood Road Nort kort na 12.05 uur vandaag. We gingen er direct heen en vonden een gewonde man. Hulpdiensten hebben hem geprobeerd te helpen, maar helaas is hij ter plaatse overleden.” De vlag bij de ambtswoning van premier Boris Johnson hangt halfstok. Britse politici reageerden geschokt op het incident. ‘Diepbedroefd dat we Sir David Amess MP hebben verloren,’ twitterde justitieminister en vicepremier Dominic Raab. Amess was volgens hem een ‘formidabele campagnevoerder met een groot hart’. ‘Rust zacht mijn vriend,’ schreef hij erbij. Ook andere leden van het kabinet hebben met afschuw gereageerd. ‘Dit is een incident dat zal zorgen voor schokgolven door de parlementaire gemeenschap en het hele land,’ zei Lagerhuisvoorzitter Lindsay Hoyle. ‘De komende dagen zullen we de veiligheid van parlementariërs moeten bespreken en onderzoeken, net als maatregelen die moeten worden genomen.’ Leider van Labour Keir Starmer noemde de steekpartij schokkend en afgrijselijk. ‘Mijn gedachten gaan uit naar David, zijn familie en medewerkers.’ De 69-jarige Britse politicus sir David Amess was een van de langstzittende leden van het parlement. Velen noemden hem een gentleman. Al sinds 1983 zit hij namens de Conservatieven in het Lagerhuis. Sinds 1997 vertegenwoordigde hij het district Southend West, ten noordoosten van Londen. Hij zette zich in het parlement vooral in voor dierenrechten en gold als een uitgesproken voorstander van het Britse vertrek uit de Europese Unie. Als katholiek was hij een tegenstander van abortus. Vorig jaar publiceerde hij een boek over zijn politieke loopbaan. Amess laat vijf kinderen en zijn echtgenote achter. Het is vaker gebeurd dat Britse parlementariërs zijn aangevallen. Zo werd Jo Cox van de Labour-partij in 2016 in aanloop naar het brexitreferendum gedood door een rechtsextremist. Een andere Labour-parlementariër, Stephen Timms, werd in 2010 meerdere keren gestoken, maar overleefde dat.
2021-10-14	, 16:57	Redactie Trouw	Trouw	    Lezersreacties  	https://www.trouw.nl/nieuws/lezersreacties~bf64cd9e/	 ‘In de nieuwe Bijbel blijft God een man’ (de Verdieping, 13 oktober) want taalkundig is dat juist. Amen. En als je bij de zegen aan het eind van de dienst afwisselend Hij en Zij zegt, wordt ‘een bom gedropt’, aldus Karin van den Broeke. Voor mij zeggen deze overwegingen meer over hoe er tegen vrouwen wordt aangekeken dan over God. H(Z)ij staat gelukkig boven deze discussie. ds Ineke Clement, Santpoort-Noord Inzake Dolf Jansens tirade tegen religie, waarover Stevo Akkerman zich ongerust toonde, reageert Hans Cnossen (Lezersreacties, 13 oktober) dat hij, als lid van een sollicitatiecommissie, geschokt was als bleek dat kandidaten met het nodige dedain bij voorbaat werden afgewezen omdat zij gelovig bleken te zijn. Zelf zou ik zeggen: koekje van eigen deeg. De heer Cnossen vergeet gemakshalve maar even dat in de loop der tijd heel veel sollicitanten bij religieus georiënteerde instellingen bij voorbaat zijn afgewezen omdat bijvoorbeeld hun geloof niet het juiste bleek te zijn of hun geaardheid als zondig werd beschouwd, waarmee van veel mensen hun carrière mogelijk werd gebroken. Gerrit Goosen, Harderwijk Jaco Zuurmond meldt zijn bezwaren tegen hoofdletters in de NBV21 bij de aanduidingen van God (Opinie, 9 oktober). Hij sluit zijn betoog af met: ‘Ofwel, door eerbiedskapitalen te gebruiken ontkent de NBV21 vooral de ongekende nabijheid waar God zelf voor gekozen heeft’ en zo ‘gaan we zomaar aan Christus voorbij, de medemens bij uitstek’. Zuurmond gaat hier kort door de bocht. Juist vanwege Zijn nabijheid bij de mensen, wordt deze God geëerd. Zie Psalm 113, waar de Eeuwige wordt geprezen, omdat Hij, die hoog in de hemel woont, Zijn aandacht geeft aan de berooiden. Juist vanwege Zijn nabijheid eren mensen Hem – wat desgewenst uitgedrukt kan worden door eerbiedskapitalen. Barend Drewes, Oegstgeest ‘Rechters grijpen in: abortus in Mexico niet langer strafbaar’, (Trouw 9 september). ‘Voor strijders voor vrouwenrechten in Mexico is het een daverende overwinning’. Jammer dat deze ‘overwinning’ in een van oorsprong christelijke krant niet van een kritische reflectie wordt voorzien. Is niet de helft van de geaborteerde baby’s vrouw? ‘Volgens het hooggerechtshof moet het recht op zelfontplooiing voor Mexicaanse vrouwen prevaleren.’ Welke zelfontplooiing wordt toegestaan aan vrouwen die in de kiem worden gesmoord? Laten we eens beter nadenken over wanneer het vrouwenleven begint. Everard de Jong, Hulpbisschop van Roermond Heerlijk, die column Fictie van Stevo Akkerman over Polen (Trouw, 13 oktober). Wie zonder zonde is werpe de eerste steen. Henk van den Berg, Emst Paul Cliteur haalt hooggeleerde capriolen uit, zodat hij de hoofddoek kan weren van het hoofd van een agente. Een hoofddoek is niet neutraal, vindt hij en dat zou het vertrouwen van de burger schaden. Hier schrijft een burger. Ik voel mijn vertrouwen niet geschaad. De neutraliteit van een agente zit in haar handhaving van de wet en niets dan de wet. Of zij daar een hoofddoek bij draagt, hoge hakken, platte schoenen of anders wat, doet daaraan niets toe of af. Of is een agent in burger ook niet neutraal? Paul Cliteur zal toch echt zijn xenofobie moeten leren afschudden. Sybrand van Dijk, Roderwolde Carel Verhoef stelt voor om versplintering in het onderwijs tegen te gaan en artikel 23 te schrappen (‘Onderwijsvrijheid is een splijtzwam in de samenleving’, Opinie 14 oktober). Behelst zijn voorstel ook de versplintering van de politiek, zichtbaar in de Tweede Kamer? Keuzevrijheid is een belangrijk voorrecht van burgers: ouders kiezen het beste onderwijs voor hun kind. 70 procent van de Nederlanders kiest al decennialang voor bijzonder onderwijs. Welke politieke partij zou het op zijn geweten willen hebben ouders die vrijheid te ontzeggen? Wim Kunst, Gasselternijveen Naar aanleiding van de toeslagenaffaire moet de Nederlandse politiek volgens een rapport van de Raad van Europa verregaande hervormingen doorvoeren (Trouw, 12 oktober). Het is nodig nog een stap verder te gaan: opsplitsen van de ministeries. Een ministerie is verantwoordelijk voor te veel dingen tegelijk: beleid moet worden ontwikkeld, uitgevoerd en beoordeeld. Een ministerie beoordeelt nu het eigen beleid. Dit is de slager die zijn eigen vlees keurt. De oplossing is een functionele opsplitsing van ministeries. Ten eerste: een beleidsvoorbereidende organisatie. Deze gaat in gesprek met alle maatschappelijke organisaties en staat open voor het tegengeluid. Ten tweede: een uitvoerende organisatie. Dit is een praktische projectorganisatie die daadkracht heeft. Ten derde: een organisatie die het beleid beoordeelt. Deze organisatie moet natuurlijk onafhankelijk zijn van de andere twee organisaties, die het beleid ontwikkelen en uitvoeren. Wouter Meijer, Naarden De nieuwe schriftgeleerden hebben het woord ‘aalmoes’, zijnde in onbruik geraakt, verbannen (Trouw, 13 oktober’. Het is vervangen door ‘gift uit barmhartigheid’. En hoe heet dan voortaan de aalmoezenier, de zielzorger die menigeen nog kent uit zijn tijd onder de wapenen? ‘Gever uit barmhartigheid’? Henk Kouwenhoven, Zeist Ik sluit mij geheel aan bij de vraag van Silvester van der Pol: ‘Hedendaagse slavernij is gelukkig geheel uitgebannen, toch?’ (Lezersreacties 13 oktober). Denk hierbij aan onze kleding en andere producten uit lagelonenlanden, aan de werknemers uit Oost- Europa die onze aardbeien komen plukken omdat we ze anders te duur vinden, aan de geïndustrialiseerde dierhouderij, aan de uitbuiting van de aarde. Ja, we kunnen er wat van. Maar het is natuurlijk heerlijk om in de drek van het verleden te roeren en als het dan ook nog een beetje wil gisten, dan zien en ruiken we dat hier en nu niet zo. A.P .den Besten, Doesburg ‘Het grote aflossen van coronaschulden begint’ (Trouw, 13 oktober). Bedrijven hebben zes jaar de tijd voor 20 miljard euro. De miljarden overheidssteun, belastinggeld dus, heb ik altijd vreemd gevonden. Ondernemers in een vrije markteconomie lopen nu eenmaal risico. Als de economie floreert maken ze winst, als het tegenzit, maken ze verlies. Als de overheid in een vrijemarkteconomie bedrijven overeind houdt met miljarden aan belastinggeld, is die overheid niet consistent in het hanteren van het kapitalistische model waarin wij leven. Het blijkt dat ondernemersrisico bij ons selectief kan worden toegepast. Niemand heeft corona gewild, maar het gratis steunen van particuliere bedrijven is tegenstrijdig aan ons economisch systeem. Percy van Woerkom, Den Haag
2021-10-14	, 14:35	Karlijn van Houwelingen	Het Parool	    Texaanse vrouwen wijken uit naar Mexico voor abortus: ‘Als jij het wilt, begeleid ik je’  	https://www.parool.nl/wereld/texaanse-vrouwen-wijken-uit-naar-mexico-voor-abortus-als-jij-het-wilt-begeleid-ik-je~be6b7be0/	Texas maakt met een vergaande nieuwe wet abortus haast onmogelijk. Net als in de jaren zeventig, wijken ook nu weer Amerikaanse vrouwen uit naar Mexico voor doe-het-zelfabortussen. Meestal vragen ze eerst om geheimhouding, voordat ze bekennen dat ze hulp nodig hebben bij het afbreken van een ongewenste zwangerschap. Meisjes zijn het vaak nog, soms pas 13 jaar, vertelt Samantha Maldonado (22) in een café in Juárez, de Mexicaanse stad die tegen El Paso, Texas, ligt aangeplakt. Maldonado, student psychologie, is wat ze in Latijns-Amerika acompañante noemen ­– een vrouw die bij gebrek aan legale klinieken andere vrouwen helpt zo veilig mogelijk zelf een abortus uit te voeren. Tot voor kort was abortus ook in grote delen van Mexico verboden en moest ze haar werk ondergronds doen. Maar het Mexicaanse hooggerechtshof oordeelde vorige maand dat vrouwen straffen voor beëindiging van hun zwangerschap niet langer mag. Ze kan niet meer worden vervolgd, dus durft Maldonado nu openlijk uit te leggen wat ze kan betekenen voor meisjes en vrouwen in Juárez en omstreken – inclusief het zuiden van Texas. Want daar is net een nieuwe wet van kracht geworden die legale abortus haast onmogelijk maakt. Het mag alleen in de eerste zes weken, als de meeste vrouwen nog niet weten dat ze zwanger zijn. Afbreken van een ongewenste zwangerschap is in de VS sinds de jaren zeventig een recht, maar veel conservatieve staten tornen daaraan met strenge lokale wetten. Texas gaat verder dan ooit. Gewone burgers mogen iedereen die een abortus na de grens van zes weken faciliteert aanklagen. Texaanse bestuurders willen de nieuwe wet tot aan het hooggerechtshof verdedigen. Dat hof is relatief conservatief, dus vrezen vrouwengroepen in de VS dat een streep gaat door het recht op abortus. Maldonado helpt al geregeld meisjes uit Texas aan Mexicaanse abortuspillen – ongeveer één per maand, is haar inschatting. Dat wordt nu alleen maar meer, verwacht ze. Voorvechters van het recht op abortus in El Paso beamen dat. “Het gaat absoluut vaker gebeuren,” zegt Rachel van West Fund, een Texaans fonds dat vrouwen in de grensregio helpt om abortussen te financieren. De medewerkers blijven anoniem omdat ze onder de nieuwe wet kunnen worden aangeklaagd. Goede klinieken in omliggende Amerikaanse staten zijn ver weg, de wachtlijsten zijn er lang en de procedures duur, zeker 600 euro. In Mexico, waar je vanuit het centrum van El Paso naartoe kunt lopen, zijn pillen die een abortus opwekken zonder recept te koop als middel tegen maagzweren. Zo’n doosje miso­prostol kost nog geen 20 euro. Vrouwen kunnen Maldonado via Facebook en telefonisch bereiken. “Ik zeg altijd meteen: je bent me geen uitleg verschuldigd. Als jij het wilt, begeleid ik je,” zegt ze. Soms geeft ze alleen informatie stap voor stap door, omdat een vrouw de pillen zelf op de kop heeft getikt. “Ongeacht het juridische risico voor mij, is het belangrijk informatie te delen, dat redt levens.” Het doet denken aan de jaren zestig en zeventig, voordat abortus legaal werd in de hele VS. Toen trokken Amerikaanse vrouwen ook naar Juárez om ongewilde zwangerschappen af te breken. Een netwerk van feministen stelde destijds een lijst op van illegale, maar veilig geachte klinieken in Juárez waar ze Amerikaanse vrouwen naar konden verwijzen. “Amerikaanse dokters noemden Juárez de grootste abortusfabriek in Noord-Amerika,” zegt Lina-Maria Murillo, historicus die er onderzoek naar deed. Nu kan Maldonado of een van haar vriendinnen abortuspillen voor je kopen en ze meegeven aan een bekende die naar Texas reist. Haar groep heeft ook een ‘misoprostolbank’, een voorraad pillen en een fonds waaruit ze medicatie betalen voor meisjes die zich zo’n uitgave niet kunnen veroorloven. “Mijn huis is de misobank,” zegt Maldonado. Haar katholieke moeder weet van niets. “Ze is heel religieus, dus het zou nogal een teleurstelling zijn.” Hoe de abortuspillen werken, heeft ze geleerd in een cursus van een van de vele feministische groepen die Mexico rijk is. Serieuze complicaties heeft ze nog niet gezien, verzekert ze – misoprostol is in principe veilig. In abortusklinieken krijg je het ook, meestal met een tweede pil die de werking verbetert. “Wij vinden dat het juist veiliger is om het op deze manier thuis te doen, zeker emotioneel. Omdat je met je partner of je moeder of een vriendin kunt zijn.” Als je niemand hebt, komt Maldonado naar je toe, of mag je de pillen bij haar thuis nemen. Het proces duurt ongeveer twaalf uur, zegt ze, en ja, het doet pijn. Krampen, soms overgeven, bloeden – dat hoort erbij. Als je na afloop koorts krijgt, duidt dat op een infectie en is het zaak een arts te raadplegen. Bij zware bloedingen moet je ook naar een dokter, is haar advies, maar dat is risicovol als abortus verboden is. Xochitl Rodriguez raadt het alle Texaanse vrouwen af, om zo zonder toezicht van een arts zelf een abortus op te wekken. Ze vertegenwoordigt in El Paso Planned Parenthood, een netwerk van klinieken voor seksuele gezondheid. Planned Parenthood mag in Texas alleen nog maar hele vroege abortussen uitvoeren. De locatie in El Paso stopte vorig jaar al met de procedure, bij gebrek aan een geschikte arts. Rodriguez vreest voor de gevolgen. “We weten wat er kan gebeuren als vrouwen hun eigen abortus regelen; het is gevaarlijk.” Ze leidde deze maand in El Paso een protestmars in de hoop het Amerikaanse hooggerechtshof te doordringen van het belang van veilige, legale abortuszorg. Daarbij trekken veel vrouwen door de straten die er zelf ervaring mee hebben. Alejandra Morales (33), bijvoorbeeld, moeder van vier meiden met een oproepbaan als chauffeur waarvan ze soms net wel en soms net niet de huur kan betalen. Ze heeft twee keer een abortus meegemaakt, toen ze 17 en 18 was. De verwekker was net vrij uit de gevangenis, zij was arm en wist ‘niks’, omschrijft ze zelf. ‘Soms wou ik dat ik geaborteerd was’, heeft ze op haar buik gestift. Ze is opgegroeid in een instabiel gezin, waarin huiselijk geweld normaal was en haar moeder voor drugscriminaliteit jaren in de gevangenis belandde. “Misschien was het beter geweest als mijn moeder niet gedwongen was om mij te krijgen,” zegt ze. “Het creëert rancune, gebroken banden.” Paola Soto-Montero (23) leende drie jaar geleden geld van een vriendin om een prille zwangerschap te kunnen afbreken in een kliniek in El Paso, die inmiddels is gesloten. “Nadat ik die pillen had genomen had ik college tot tien uur ’s avonds. Ik herinner me het gezicht van een vriendin. Je móet naar huis gaan, zei ze.” Het boekje met informatie dat ze van de arts kreeg heeft ze bewaard. Nu kan ze het delen met meiden die haar om hulp vragen. Ze is geboren aan de Mexicaanse kant van de grens, reist geregeld heen en weer en heeft inmiddels ook twee jonge Amerikaanse vrouwen aan pillen geholpen. “Ik ben er vrij open over op mijn sociale media. Vrienden weten dat ik eraan kan komen.” Het netwerkje van abortusmaatjes in Juárez heeft het druk gehad tijdens de pandemie, zegt Samantha. Ze kreeg meer verzoeken dan daarvoor, vermoedelijk omdat Mexicaanse vrouwen in de lockdowns niet konden ontsnappen aan misbruik in eigen huis. Het ontbreekt vaak ook aan kennis. “Het maakt ons verdrietig dat meisjes van 13, 14 jaar hiermee te maken krijgen. Er is weinig seksuele voorlichting in Mexico.” Ze is wel eens gearresteerd door de oproerpolitie, in zo’n feministische demonstratie. Samantha is lid van de veiligheidsgroep, die met bivakmutsen op het hoofd en knuppels aan hun riem mannen buiten de groep houdt en soms de strijd aangaat met agenten. Texaanse groepen die het recht op abortus verdedigen zouden naar hun radicalere Mexicaanse bondgenoten moeten kijken, denken de feministes uit Juárez. Met de uitspraak van het Mexicaanse hof hebben zij wél vooruitgang geboekt. “Wij breken dingen, steken dingen in brand. Want dansjes enzo, dat hebben we al geprobeerd. Die worden alleen maar belachelijk gemaakt,” merkt Paola Soto-Montero. “We hebben al vriendelijk om meer rechten en bescherming gevraagd en daar werd niet naar geluisterd”, zegt Samantha Maldado. “Op deze manier moeten ze ons wel zien.”
2021-10-13	, 08:21	Tobias den Hartog	Het Parool	    Jubelton of hypotheekrenteaftrek schrappen? Strijd over heilige huisjes op de woningmarkt barst los  	https://www.parool.nl/nederland/jubelton-of-hypotheekrenteaftrek-schrappen-strijd-over-heilige-huisjes-op-de-woningmarkt-barst-los~baf5d7c4/	Ingrijpen op de woningmarkt, via de belasting voor huizenbezitters, is een heet hangijzer in de formatie. Uitspraken van Klaas Knot, president van De Nederlandsche Bank, doen het vuur nog wat oplaaien. Abortus, euthanasie, vluchtelingen − aan politiek beladen onderwerpen geen gebrek aan de formatietafel waar VVD, CDA, D66 en ChristenUnie aanschuiven. Maar de woningmarkt is niet minder netelig. De heilige graal is: de krappe en oververhitte woningmarkt vlottrekken. Maar de weg daar naartoe? Daarover verschillen de formerende partijen behoorlijk van mening. En de onderhandelaars kregen dinsdag nog wat overpeinzingen mee van DNB-president Klaas Knot, als het gaat om de fiscale mogelijkheden. Volgens hem drijven − naast de lage rente − de ‘uitbundige financieringsmogelijkheden’ de huizenprijzen op. “Er is te veel geld op zoek naar te weinig woningen.” Eén van zijn voorstellen: schrap bijvoorbeeld de ‘jubelton’, de eenmalige 100.000 euro die ouders hun kinderen mogen geven bij aankoop van een huis. Daar heb je meteen al een splijtzwam te pakken. De VVD is vóór deze schenkmogelijkheid, het CDA wil de maatregel ‘versoberen’, maar ChristenUnie en D66 willen er vanaf. Vraag is wie aan het langste eind trekt. In juli bleek nog uit onderzoek dat de jubelton, bedoeld om starters aan een huis te helpen, in de praktijk anders uitpakt. “Een deel van de starters die een schenking ontvangt, koopt hiermee een woning die ze anders niet hadden kunnen financieren.” Ofwel: de ton wordt vooral gebruikt om een mooier, groter huis te kopen, in plaats van een lagere hypotheek. En het zijn vooral kinderen van vermogende ouders die profiteren. Bovendien loopt de schatkist jaarlijks 188 miljoen aan belasting mis. Bij de formatie ligt ook de discussie op tafel rond verdere beperking van de hypotheekrenteaftrek, in samenhang met het overhevelen van de eigen woning naar box 3 van de belastingen. Knot over dat laatste: “Nu wordt de eigen woning minder zwaar belast dan andere vermogens,” zoals spaargeld of beleggingen. Daardoor is het lucratiever om vermogen in stenen te steken in plaats van in aandelen of spaardeposito’s, met als gevolg dat de huizenprijzen alleen maar verder stijgen. Knot wil van die prikkel af. Vooral ChristenUnie zal die oproep met interesse hebben vernomen. Die partij wil het verst gaan: tegelijk met de afschaffing van de hypotheekrenteaftrek zou de eigen woning in tien jaar tijd ondergebracht moeten worden in box 3. Daarbij moeten middeninkomens wel worden ontzien, zegt de partij, door woningen voor gezinnen tot 400.000 euro vrij te stellen: zij betalen tot dat bedrag geen belasting over hun huis en spaargeld. D66 maakt die laatste stap nog niet, al wil de partij wel helemaal af van de hypotheekrenteaftrek. De grote weerstand zit echter bij VVD en CDA. Hun achterban heeft vaak een eigen huis en zou hard worden geraakt als er vermogensbelasting moet worden betaald over het verschil tussen de waarde van het huis en de hypotheekschuld. Vooral ouderen, die vaak al flink wat hebben afgelost, zouden worden aangeslagen voor een overwaarde die op papier bestaat, terwijl ze niet bij dat geld kunnen. Vooral de VVD vecht al jaren voor behoud van de hypotheekrenteaftrek. Het liberale mantra: de hypotheekrenteaftrek komt ten goede aan woningeigenaren en dat moet zo blijven. De partij is huiverig voor een alternatief, zoals compensatie via de inkomstenbelasting. En dan ligt er nóg een kopzorg op tafel, die van de overdrachtsbelasting. Onder aanvoering van CDA en CU werd die afgelopen januari voor starters afgeschaft, terwijl investeerders juist 8 in plaats van 2 procent moesten gaan betalen. Volgens Knot had dit besluit een ‘averechts’ effect op de woningmarkt. Want beleggers sloegen massaal toe voordat de belasting voor hen werd verhoogd en dus verdwenen er nog meer woningen van de markt. Zo staan de formerende partijen voor pittige discussies. Wel liet VVD-Tweede Kamerlid Eelco Heinen vorige week nog ruimte. Volgens hem wil zijn partij ‘met open blik’ opereren en ‘luisteren’ naar ‘wat andere partijen aan oplossingen inbrengen’. “Daarbij vind ik ook dat wij zelf geen taboes moeten opleggen en stokpaardjes moeten vasthouden, maar oprecht moeten kijken naar wat de problemen zijn en hoe we die oplossen.”
2021-10-12	, 18:35	Arnout le Clercq	De Volkskrant	    Poolse regering bekrachtigt explosieve uitspraak over EU-recht  	https://www.volkskrant.nl//nieuws-achtergrond/poolse-regering-bekrachtigt-explosieve-uitspraak-over-eu-recht~b0e03f12/	De Poolse regering is weer een stap verder gegaan op haar ramkoers met de EU. Dinsdag bekrachtigde de regering in Warschau een controversiële uitspraak van het Poolse Constitutioneel Hof, waarmee het land in feite uit de Europese rechtsorde stapt. Vorige week deed het Poolse Constitutioneel Hof, een rechtsorgaan dat onder controle staat van de regering, een explosieve uitspraak: de Poolse grondwet gaat – in sommige gevallen – boven het EU-recht. De regering moest de uitspraak nog bekrachtigen door deze te publiceren in het staatsblad, wat ze dinsdagmiddag heeft gedaan. Voor Polen is dit een ‘juridische Polexit’, een stap buiten de Europese rechtsorde. Die orde is gebaseerd op het primaat van het Europees recht, waarbij het Europees Hof in Luxemburg het laatste woord heeft. Het is niet de bedoeling dat de lidstaten naar eigen inzicht uitspraken van het Hof naast zich neerleggen. Maar dat is juist wat de Poolse regering wil, specifiek als het gaat over het hervormen van de rechtspraak, waarvoor het land al meermaals op de vingers is getikt door het Hof in Luxemburg. Overigens zat Polen dinsdagmiddag samen met lidstaat Hongarije bij datzelfde gerechtshof om te procederen tegen een mechanisme dat EU-gelden aan het naleven van de rechtsstaat koppelt. Of de regering de uitspraak zou publiceren, was nog even onzeker. Normaal gesproken gebeurt dit de volgende dag – maar niet altijd. Vorig jaar leidde een uitspraak van het Constitutioneel Hof tot een de facto verbod op abortus, waarna de grootste protesten sinds de val van het communisme uitbraken. De regering wachtte toen ruim drie maanden met publiceren. Nu is ze een stuk sneller. De escalatie van het conflict tussen Warschau en Brussel is hiermee compleet. De bal ligt bij het Europees Hof en de Europese Commissie. De laatste kondigde vorige week aan hard stelling te zullen nemen in deze kwestie. Ze heeft een hoge troef in handen: het coronaherstelplan van Polen, goed voor 36 miljard euro, moet nog worden goedgekeurd. De Commissie kan de hand op de knip houden zolang Polen zich niet schikt naar de uitspraken van het Europees Hof. Ook is er een rol weggelegd voor de rechters in Polen zelf; zij staan nu voor de keuze of ze de uitspraak van het Constitutioneel Hof laten gelden. De regionale rechtbank van de zuidelijke universiteitsstad Krakau kondigde dinsdag al aan dit te weigeren. Er is eveneens weerstand vanuit de Poolse samenleving. Donald Tusk, voormalig EU-president en leider van de grootste oppositiepartij Burgerplatform, riep vorige week op tot protest. Zondag gingen tienduizenden Polen in meer dan honderd steden de straat op om steun te betuigen aan de EU en te demonstreren tegen een Polexit. De Poolse regering ontkent dat ze aanstuurt op het verlaten van de EU. ‘Polexit is fake news’, aldus premier Mateusz Morawiecki. EU-buitenlandchef Josep Borrell beloofde dinsdag een ‘ferm antwoord’ op de juridische manoeuvres in Warschau. ‘Als je lid bent van een club, houd je je aan de regels van die club. En de belangrijkste regel van de club is dat Europees recht boven nationaal recht gaat.’
2021-10-12	, 12:00	Wilma Kieskamp	Trouw	    Medische ethiek is splijtzwam in formatie: op deze punten moeten D66 en ChristenUnie tot elkaar komen  	https://www.trouw.nl/nieuws/medische-ethiek-is-splijtzwam-in-formatie-op-deze-punten-moeten-d66-en-christenunie-tot-elkaar-komen~bb36fdbd/	De kabinetsformatie belooft spannend te worden. Er zijn diverse ingewikkelde kwesties die de onderhandelende partijen verdelen. Vandaag probleem 1: medische ethiek. Op de dag dat de eerste echte onderhandelingen begonnen over een nieuw kabinet, maakten D66 en ChristenUnie voor de zekerheid een statement. Het korte wandelingetje naar de informateur legden Sigrid Kaag en Gert Jan Segers vorige week bewust samen af. Zij aan zij arriveerden ze bij het statige pand van de informateur. Het straalde uit: het valt wel mee met die tegenstellingen tussen ons. Zo onoverbrugbaar zijn ze niet. Kaag en Segers kunnen zich desondanks opmaken voor zware gesprekken. Medische ethiek wordt waarschijnlijk de eerste test in de formatie. Wat de ChristenUnie betreft, beginnen de onderhandelingen over dit onderwerp op korte termijn. “Je weet dat de wegen op dit punt uiteen kunnen lopen, dus dat moet je snel bespreken”, zei Segers. De ChristenUnie wil duidelijkheid over welke afspraken er te maken zijn voor de duur van de hele regeringsperiode over medische ethiek. Een makkelijke uitweg is er niet in de gesprekken over voltooid leven, abortus en embryo-onderzoek. Om te beginnen is er de kwestie of bindende afspraken in een regeerakkoord nog wel van deze tijd zijn. Informateur Johan Remkes liet al doorschemeren dat hij zoiets ‘oude politieke cultuur’ vindt. D66 en ook VVD maken er wat medische-ethiek betreft een principieel punt: Kamerleden moeten op dat onderwerp in elk geval naar eigen geweten kunnen stemmen. Maar de ChristenUnie wil er een pragmatische kwestie van maken. Segers stelt dat elke partij op zijn eigen manier soms ‘kwetsbaar’ kan zijn in een coalitie. Zo voelt de ChristenUnie dat op medische ethiek en D66 misschien bij het onderwerp migratie. Over voltooid leven zijn de onderhandelingen complexer dan in 2017. De D66-fractie heeft in 2020 het wetsvoorstel ingediend om 75-plussers die niet lichamelijk ziek zijn, de mogelijkheid te geven hun leven actief te beëindigen. Er is ondertussen gewerkt aan aanpassingen om eerdere kritiek van de Raad van State te verwerken. Hóe D66 het voorstel heeft aangepast, is nog niet bekend. Andere partijen aan tafel zullen er razend benieuwd naar zijn. Mogelijk zit daar wat ruimte voor D66-fractievoorzitter Sigrid Kaag om te onderhandelen. Ook het CDA zal ze nog moeten overtuigen. Voor de ChristenUnie is het een schrikbeeld als een Voltooid leven-wet zou ingaan tijdens de regeerperiode. Gert-Jan Segers weet niet of hij dan verder kan. In september zei hij: “Stel, een week na de invoering van de wet gaat de spuit in een volstrekt gezond lichaam, dat zou ik heel, heel moeilijk vinden”. Hoe hoog Sigrid Kaag het bij D66 wil spelen is nog niet duidelijk. Toen ze eind september bekendmaakte dat haar partij bereid is alsnog door te gaan met de oude coalitie, noemde ze het onderwerp niet. Het stond in de verkiezingstijd niet hoog op de agenda. Mocht er een meerderheid zijn in de Tweede Kamer voor bijvoorbeeld de D66-initiatiefwet over voltooid leven – wat nog lang niet zeker is – dan moet het nieuwe kabinet de wet wel gaan uitvoeren, vindt D66. “Dat is de inzet”, aldus D66-fractievoorzitter Sigrid Kaag. Ondertussen zit het vorige regeerakkoord de onderhandelingen danig in de weg. In 2017 spraken VVD, D66, CDA en ChristenUnie voor vier jaar af om het rustig aan te doen met nieuwe stappen in medische-ethisch gevoelig onderzoek. Het kabinet organiseerde wel maatschappelijk debat over bijvoorbeeld kiembaanmodificatie en het kweken van embryo’s. Dat debat is inmiddels afgerond. Dus hoe nu verder? Is Nederland toe aan een concrete vernieuwing en welke? De liberale partijen voelen weinig voor nog eens vier jaar ‘stilstand’, zoals D66-leider Sigrid Kaag het noemde. Ze vergeleek het pact van 2017 eerder met ‘een auto die te lang geparkeerd staat en gaat roesten’. Gaat het nieuwe kabinet bijvoorbeeld toestaan dat embryo’s gekweekt mogen worden voor wetenschappelijk onderzoek? Dat is nu verboden, maar wetenschappers vragen er al jaren om. Het politieke draagvlak groeit. Van de vier partijen aan de onderhandelingstafel is alleen de ChristenUnie nog principieel tegen. Bij het CDA adviseert het wetenschappelijk instituut om kweken toe te staan voor kwaliteitsverbetering van bijvoorbeeld ivf-behandelingen. Voor de ChristenUnie is dit een thema waar compromissen nauwelijks mogelijk zijn. “Instrumenteel gebruik van embryo’s druist in tegen de menselijke waardigheid”, aldus de fractie. Over het laatste onderwerp, abortus, komen Kaag en Segers misschien wel net zo lijnrecht tegenover elkaar te staan als in de voltooid leven-kwestie. D66 heeft ook daarvoor een eigen wetsvoorstel klaarliggen, toevallig ook nog ingediend door Rob Jetten die bij de formatie als onderhandelaar aan tafel zit naast Kaag. De partij wil de verplichte bedenktijd van vijf dagen schrappen bij abortus. Vrouwen zijn volgens onderzoek, zegt D66, goed in staat om in overleg met de arts een afgewogen beslissing te maken. De ChristenUnie vindt juist dat de verplichte bedenktijd vrouwen ‘meer keuzemogelijkheden’ geeft. Ook hier zal Segers, zoals hij zelf omschrijft, zich ‘kwetsbaar’ voelen in een coalitie met D66 en VVD, en afspraken willen in een regeerakkoord. En zal D66 strijden voor de vrijheid van de fractie om zelf met wetsvoorstellen te komen en te proberen of daar in de Tweede Kamer een meerderheid voor is. Voor beiden geldt: anders wordt de formatie heel, heel moeilijk. De vier partijen die gaan onderhandelen over een nieuw kabinet, willen een “beknopt” regeerakkoord opstellen waarbij de uitwerking meer aan de bewindslieden wordt overgelaten, zo zei informateur Johan Remkes.
2021-10-10	, 21:31	Arnout le Clercq	De Volkskrant	    Poolse demonstranten op de bres voor de EU: ‘Ooit waren we een gerespecteerde lidstaat’   	https://www.volkskrant.nl//nieuws-achtergrond/poolse-demonstranten-op-de-bres-voor-de-eu-ooit-waren-we-een-gerespecteerde-lidstaat~b7ec13bb/	Veel Polen vrezen dat de regering aanstuurt op een Polexit. In tientallen Poolse steden gingen de mensen daarom de straat op. Alleen al in de hoofdstad Warschau waren naar schatting honderdduizend mensen op de been om hun steun aan Europa te betuigen. Ooit een gerespecteerd EU-lid, maar ‘nu een paria’. Of de huidige regering Polen uit de EU zal leiden, weet Paulina Furman (29) niet zeker. ‘Maar diep van binnen ben ik er bang voor.’ Daarom is ze vandaag naar het Kasteelplein in het centrum van Warschau gekomen. ‘Om te laten zien dat de Polen dit niet willen. Wij zijn onze regering niet’, zegt ze, terwijl de duizenden mensen om haar heen met Poolse en Europese vlaggen wapperen. Een enkeling heeft twee vlaggen liefdevol aan elkaar geknoopt. ‘Wij blijven!’ scandeert de massa. Een ‘Polexit’ klinkt als politieke fictie, maar voor deze demonstranten voelt het akelig dichtbij. Donderdag deed het Poolse Constitutioneel Hof, feitelijk een verlengstuk van de rechts-nationalistische regering, een uitspraak die een bom onder de Europese rechtsorde legde. Volgens dit gerechtshof prevaleert het Poolse recht in sommige gevallen boven het Europees recht. Het gaat dan specifiek over de hervormingen van de rechterlijke macht in Polen, waarvoor het land meermaals op de vingers is getikt door het Europees Hof in Luxemburg. De regering in Warschau wil dergelijke uitspraken naast zich neer kunnen leggen. Daarmee zet ze volgens deskundigen de bijl aan de wortel van de Europese rechtsorde. Het primaat van het Europees recht is een van de fundamenten van de samenwerking tussen de lidstaten: het is niet de bedoeling dat landen een uitspraak die ze niet bevalt zomaar kunnen negeren. De regering moet de uitspraak van het hof nog bekrachtigen. Als ze dat doet, zet Polen een grote stap buiten de Europese rechtsorde. In Polen sloeg de uitspraak in als een bom. Donald Tusk, voormalig EU-president en leider van de grootste Poolse oppositiepartij Burgerplatform (PO), riep dezelfde avond nog op tot een demonstratie voor iedereen die ‘het Europese Polen wil beschermen’. Alleen al in Warschau hebben 80- à 100 duizend mensen gehoor gegeven aan zijn oproep, blijkt uit cijfers van de plaatselijke autoriteiten. Een rechts-extremistische tegendemonstratie maakt veel lawaai – ‘Hou je mond, domme jongen!’, zegt een veteraan van de Warschause Opstand (1944) als een tegendemonstrant haar toespraak onderbreekt – maar stelt weinig voor naast de enorme groep Polen die voor de EU op de been is. Tussen die massa staat de 67-jarige Maka Cielecka, groot kartonnen bord in haar handen met de letter ‘T’. Samen met acht anderen vormt ze het woord zostajemy (‘wij blijven’). ‘Ooit was Polen een gerespecteerde lidstaat van de EU. Nu zijn we een paria.’ Wat er in Polen gebeurt, vindt ze ‘angstaanjagend’. ‘En ik ben oud genoeg om me de duistere jaren van het communisme te herinneren. Wat ik nu zie, die pure machtshonger van de regering, maakt me bang.’ Ze hoopt dat het protest laat zien dat de Poolse bevolking voor de EU is. Want dat is zo. De statistieken verschillen licht, maar over het algemeen wil meer dan 80 procent van de Polen in de EU blijven. 53 procent van de inwoners heeft een positief beeld van de EU, slechts 8 procent een negatief beeld. In augustus steeg het aantal voorstanders van een Polexit voor het eerst in lange tijd, naar 17 procent. Maar volgens een nieuwe peiling van eind september, wil 88 procent van de Polen in de EU blijven. Ongeveer de helft van de ondervraagden is wel bang dat regeringspartij PiS aanstuurt op een Polexit. De Poolse regering ontkent dit. Premier Mateusz Morawiecki schreef na de uitspraak: ‘Polen heeft een plaats in de familie van Europese naties.’ Volgens hem bevestigt de uitspraak van het hof alleen dat de Poolse grondwet boven andere rechtsbronnen gaat. De regering verwijt de oppositie dat ze het thema constant aangrijpt om stemming te maken in het land. ‘Dit is al de vierde Polexit dit jaar’, schamperde de onderminister van Buitenlandse Zaken op de radio. De EU is inderdaad een dankbaar onderwerp voor de Poolse oppositie, juist omdat het zoveel steun geniet onder de Poolse bevolking. Over andere thema’s, zoals migratie of abortus, bestaat minder brede consensus, ook binnen de oppositie. Dat neemt niet weg dat de Poolse regering met de uitspraak van het Constitutioneel Hof hard aanstuurt op escalatie van het conflict met de EU. Brussel kaatst de bal terug door de geldkraan dicht te schroeven: het coronaherstelplan, goed voor 36 miljard euro, is nog niet goedgekeurd. Tot 2027 moet Polen ruim 125 miljard ontvangen uit de Europese begroting. ‘Natuurlijk wil ik niet dat we worden afgesneden van EU-geld’, zegt demonstrant Maciej Izdychowicz (38). Hij wappert met een Poolse vlag, naast hem wappert een vriend met een EU-vlag. Hij is ‘teleurgesteld’ over het jarenlange gebrek aan actie vanuit de EU. Dan maar een drastische maatregel als het opschorten van EU-geld. ‘Je bent of lid van de EU of niet. Als je lid bent heb je rechten én plichten.’
2021-10-09	, 05:41	Het Parool	Het Parool	    Hof van Beroep annuleert vonnis, abortussen Texas weer verboden  	https://www.parool.nl/wereld/hof-van-beroep-annuleert-vonnis-abortussen-texas-weer-verboden~bbc1413ab/	Twee dagen nadat een rechter in de Amerikaanse staat Texas de strenge anti-abortuswetgeving die daar eerder deze maand werd ingevoerd tijdelijk blokkeerde, heeft het Hof van Beroep dat besluit weer vernietigd. Daarmee zijn abortussen na de zesde week van de zwangerschap weer verboden in de zuidelijke staat. De uitspraak kwam na een beroep van Texas tegen het besluit van rechter Robert Pitman, die woensdag bepaalde dat de wet niet mag worden gehandhaafd en dat vrouwen legaal een abortus uit mogen blijven voeren terwijl rechtszaken over de wetgeving voortgezet worden. “Deze rechtbank zal de beledigende wetgeving geen dag langer goedkeuren”, oordeelde Pitman. Het U.S. Court of Appeals for the Fifth Circuit oordeelde echter dat Pitman, een rechter in een lagere rechtbank, geen verbod had mogen uitvaardigen. Het Amerikaanse Hooggerechtshof besloot eerder al dat de wet tot een definitieve uitspraak wel van kracht mocht blijven. Volgens een uitspraak van het Hooggerechtshof in 1973 is abortus in de VS toegestaan tot de 24ste zwangerschapsweek. In allerlei staten waar de Republikeinen de meerderheid hebben in de parlementen wordt de laatste jaren geprobeerd om abortussen te verbieden of moeilijker te maken. De nieuwe wet in Texas verbiedt ook abortussen na incest en verkrachting. Alleen als het leven van de zwangere vrouw in gevaar is, is afbreken van de zwangerschap toegestaan.
2021-10-08	, 07:44	Het Parool	Het Parool	    Eerste klinieken Texas voeren weer abortussen uit na opschorten omstreden wet  	https://www.parool.nl/wereld/eerste-klinieken-texas-voeren-weer-abortussen-uit-na-opschorten-omstreden-wet~b9e802ac/	De eerste abortusklinieken in de Amerikaanse staat Texas hebben donderdag de deuren weer geopend voor vrouwen die meer dan zes weken zwanger zijn en een abortus willen laten uitvoeren. Na een besluit van een rechter op woensdag om de zeer strenge abortuswet voorlopig niet te handhaven, durven sommige klinieken weer abortussen uit te voeren. Amy Hagstrom Miller, de oprichtster van Whole Woman’s Health, een organisatie die vier abortusklinieken in Texas beheert, vertelde donderdag tegen de BBC dat de klinieken weer behandelingen uitvoeren voor vrouwen die langer dan zes weken zwanger zijn. “Wij krijgen veel telefoontjes binnen. Vrouwen en medewerkers hebben weer hoop, maar er klinkt wanhoop in door. Mensen weten dat deze kans van korte duur kan zijn,” aldus Miller. Niet alle 24 abortusklinieken in de staat hebben de deuren heropend voor vrouwen die volgens de wetgeving geen abortus meer mogen uit laten voeren, schrijft The New York Times. Klinieken kunnen volgens de krant met terugwerkende kracht veroordeeld worden als de wetgeving straks toch weer van kracht blijkt te zijn. Nadat Texas begin deze maand de strenge anti-abortuswetgeving invoerde, barstte een juridische strijd los. De Amerikaanse president Joe Biden liet weten dat de ‘bizarre en extreme’ wet moest verdwijnen om vrouwen opnieuw toegang te laten krijgen tot veilige en legale abortus. Robert Pitman, de rechter die woensdag besloot de maatregel tijdelijk te blokkeren, oordeelde dat ‘zijn rechtbank de beledigende wetgeving geen dag langer zal goedkeuren’. Texas heeft echter al bezwaar tegen de uitspraak aangekondigd en gaat in beroep bij een van de conservatiefste rechtbanken van het land, het Fifth Circuit Court of Appeals in New Orleans. Een arts in een abortuskliniek in Texas, die anoniem wil blijven, vertelt tegen de BBC dat hij vreest dat deze rechtbank de beslissing van rechter Pitman ongedaan zal maken. “Dan zijn we weer terug bij af,” aldus de arts. Wat de uitspraak van de rechtbank in New Orleans ook zal zijn, het onderwerp komt uiteindelijk waarschijnlijk op tafel bij het Amerikaanse Hooggerechtshof, waar conservatieven een meerderheid hebben. Eerder besloot dat hof dat de wet tot een definitieve uitspraak van kracht mocht blijven.
2021-10-08	, 04:45	Redactie Trouw	Trouw	    Klinieken Texas voeren weer abortussen uit na blokkade omstreden wet  	https://www.trouw.nl/nieuws/klinieken-texas-voeren-weer-abortussen-uit-na-blokkade-omstreden-wet~b9e802ac/	De eerste abortusklinieken in de Amerikaanse staat Texas hebben donderdag de deuren weer geopend voor vrouwen die meer dan zes weken zwanger zijn en een abortus uit willen laten voeren. Na een besluit van een rechter op woensdag om de zeer strenge abortuswet voorlopig niet te handhaven, durven sommige klinieken weer abortussen uit te voeren. Amy Hagstrom Miller, de oprichtster van Whole Woman’s Health, een organisatie die vier abortusklinieken in Texas beheert, vertelde donderdag tegen de BBC dat de klinieken weer behandelingen uitvoeren voor vrouwen die langer dan zes weken zwanger zijn. “Wij krijgen veel telefoontjes binnen. Vrouwen en medewerkers hebben weer hoop, maar er klinkt wanhoop in door. Mensen weten dat deze kans van korte duur kan zijn”, aldus Miller. Niet alle 24 abortusklinieken in de staat hebben de deuren heropend voor vrouwen die volgens de wetgeving geen abortus meer mogen uit laten voeren, schrijft The New York Times. Klinieken kunnen volgens de krant met terugwerkende kracht veroordeeld worden als de wetgeving straks toch weer van kracht blijkt te zijn. Nadat Texas begin deze maand de strenge anti-abortuswetgeving invoerde, barstte een juridische strijd los. De Amerikaanse president Joe Biden liet weten dat de “bizarre en extreme” wet moest verdwijnen om vrouwen opnieuw toegang te laten krijgen tot veilige en legale abortus. Robert Pitman, de rechter die woensdag besloot de maatregel tijdelijk te blokkeren, oordeelde dat “zijn rechtbank de beledigende wetgeving geen dag langer zal goedkeuren”. Texas heeft echter al bezwaar tegen de uitspraak aangekondigd en gaat in beroep bij een van de conservatiefste rechtbanken van het land, the Fifth Circuit Court of Appeals in New Orleans. Een arts in een abortuskliniek in Texas, die anoniem wil blijven, vertelt tegen de BBC dat hij vreest dat deze rechtbank de beslissing van rechter Pitman ongedaan zal maken. “Dan zijn we weer terug bij af”, aldus de arts. Wat de uitspraak van de rechtbank in New Orleans ook zal zijn, het onderwerp komt uiteindelijk waarschijnlijk op tafel bij het Amerikaanse Hooggerechtshof, waar conservatieven een meerderheid hebben. Eerder besloot dat hof dat de wet tot een definitieve uitspraak van kracht mocht blijven.
2021-10-07	10:30:46+00:00	Unknown	rtvdrenthe	OM eist zes jaar cel voor verkrachting stiefdochter	https://www.rtvdrenthe.nl/nieuws/174224/OM-eist-zes-jaar-cel-voor-verkrachting-stiefdochter	"In april viel het de moeder op dat het meisje misselijk werd van de geur van eten en moest overgeven. Ze koppelde dit aan de gedragsverandering van haar kind en ging met haar naar de dokter. Het meisje bleek al zestien weken zwanger. ""Alsof de bodem onder je voeten wordt weggeslagen"", zei de moeder vanochtend in haar slachtofferverklaring in de rechtbank in Assen. Inmiddels was de politie en Veilig Thuis al ingeschakeld. Het meisje vertelde bij de politie dat ze al een jaar lang door haar stiefvader werd misbruikt. Dit gebeurde in de gemeente Coevorden bij haar thuis, wanneer haar moeder naar haar werk was. De man kwam telkens vroeg in de ochtend haar slaapkamer binnen en vergreep zich dan aan haar. Het kind probeerde hem vaak van zich af te duwen of draaide zich van hem af. Soms kroop ze onder het bed, in de hoop dat hij dan weg zou gaan. De man zit sinds april vast en bekende toen hij werd geconfronteerd met de zwangerschap. Hij bouwde het seksueel contact rustig op en dwong haar niet, zei hij. Volgens de officier van justitie had de man alleen maar oog voor zijn eigen lustgevoelens en maakte misbruik van het overwicht dat hij als stiefvader had. Hij gebruikte geen condoom, waardoor hij haar volgens de aanklaagster blootstelde aan het risico dat ze zwanger zou raken. De man is door een psycholoog onderzocht. Die stelde geen stoornissen vast en verklaarde de man volledig toerekeningsvatbaar. Verkrachting is de zwaarste variant van seksueel misbruik van een minderjarige, zei de officier. Er staat officieel vier jaar cel op. De officier eiste een hogere straf, omdat de man het meisje meermalen verkrachtte en zij uiteindelijk een abortus moest ondergaan. De aanklaagster vindt dat het kind in de toekomst tegen de man moet worden beschermd. Daarom ook een contactverbod van vijf jaar. Op 21 oktober doet de rechtbank uitspraak."
2021-10-07	05:36:05+00:00	Unknown	De Telegraaf	Rechter blokkeert strenge anti-abortuswetgeving Texas tijdelijk	https://www.telegraaf.nl/nieuws/382670466/rechter-blokkeert-strenge-anti-abortuswetgeving-texas-tijdelijk	 De onlangs ingevoerde strenge abortuswet in de Amerikaanse staat Texas is tijdelijk geblokkeerd. De federale rechter Robert Pitman besloot woensdag dat de wet niet mag worden gehandhaafd, omdat de regering Biden nog een rechtszaak tegen de wet heeft lopen. Tot die tijd mogen vrouwen in de staat legaal een abortus uit blijven voeren, meldt persbureau Reuters. „Deze rechtbank zal geen dag langer toestaan dat zo’n belangrijk recht wordt afgenomen”, stelde Pitman in zijn uitspraak. Het Hooggerechtshof bepaalde eerder juist dat de Texaanse wet in afwachting van de uitkomst van rechtszaken ertegen van kracht mocht blijven. Tegen de uitspraak van Pitman is nog beroep mogelijk bij het Hof van Beroep in New Orleans. Volgens de nu tijdelijk geblokkeerde wet mag na de zesde week van een zwangerschap geen abortus meer worden uitgevoerd. Ook niet na incest of verkrachting. De vrouw zelf kan niet worden aangeklaagd, maar burgers kunnen iedereen die helpt bij zo’n abortus voor de rechter slepen. Dat wordt door tegenstanders gezien als een juridisch trucje om landelijke abortuswetgeving te omzeilen. President Joe Biden sprak van een „bizarre en extreme” wet die burgers tegen elkaar opzet en zijn regering heeft de staat Texas aangeklaagd. De abortuswetgeving in heel de VS staat op losse schroeven, want het Hooggerechtshof buigt zich vanaf december over de beroemde uitspraak Roe vs. Wade uit 1973, waardoor abortus tot 24 weken zwangerschap is toegestaan. Elf staten hebben al een abortusverbod voorbereid dat automatisch ingaat als er een streep door dat vonnis gaat. En die kans is vanwege de drie door oud-president Donald Trump benoemde conservatieve rechters aan het Hof heel reëel. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-10-07	05:13:33+00:00	De Tijd	De Tijd	Amerikaanse rechter blokkeert tijdelijk strenge Texaanse abortuswet	https://www.tijd.be/r/t/1/id/10337175	Een Amerikaanse federale rechter heeft beslist dat vrouwen legaal een abortus mogen blijven uitvoeren. De staat Texas gaat in beroep. Een federale rechter in Austin, in de Amerikaanse staat Texas, heeft de strenge antiabortuswetgeving die daar begin september werd ingevoerd tijdelijk geblokkeerd. Rechter Robert Pitman heeft woensdag beslist dat de wet niet mag worden gehandhaafd en vrouwen legaal een abortus uit mogen blijven voeren terwijl rechtszaken over de wetgeving voortgezet worden. President Joe Biden had de wet in Texas sterk veroordeeld en zijn regering klaagde de staat aan. Het besluit van de federale rechter komt als een reactie op die aanklacht. Biden zei dat zijn regering naar mogelijkheden zoekt om Texaanse vrouwen toegang te laten krijgen tot veilige en legale abortus. âDeze rechtbank zal niet toestaan dat deze choquerende beroving van zo'n belangrijk recht nog een dag langer aanhoudtâ, schrijft de rechter in zijn 113 pagina's lange motivering. 'Vrouwen werden op onrechtmatige wijze verhinderd om controle uit te voeren over hun eigen leven met bescherming van de grondwet.' De staat Texas kondigde woensdagavond al aan in beroep te gaan tegen de tijdelijke blokkering van de wet, maar de uitspraak van Pitman geldt als een grote zege voor de Biden-regering.
2021-10-07	02:06:35+00:00	Unknown	NRC	Federale rechter blokkeert strenge abortuswet Texas tijdelijk	https://www.nrc.nl/nieuws/2021/10/07/federale-rechter-blokkeert-strenge-abortuswet-texas-tijdelijk-a4061020	N.B. Het kan zijn dat elementen ontbreken aan deze printversie. De onlangs ingevoerde strenge abortuswet in de Amerikaanse staat Texas is tijdelijk geblokkeerd. De federale rechter Robert Pitman besloot woensdag dat de wet niet mag worden gehandhaafd, omdat de regering Biden nog een rechtszaak tegen de wet heeft lopen. Tot die tijd mogen vrouwen in de staat legaal een abortus uit blijven voeren, meldt persbureau Reuters. „Deze rechtbank zal geen dag langer toestaan dat zo’n belangrijk recht wordt afgenomen”, stelde Pitman in zijn uitspraak. Het Hooggerechtshof bepaalde eerder juist dat de Texaanse wet in afwachting van de uitkomst van rechtszaken ertegen van kracht mocht blijven. Tegen de uitspraak van Pitman is nog beroep mogelijk bij het Hof van Beroep in New Orleans. Volgens de nu tijdelijk geblokkeerde wet mag na de zesde week van een zwangerschap geen abortus meer worden uitgevoerd. Ook niet na incest of verkrachting. De vrouw zelf kan niet worden aangeklaagd, maar burgers kunnen iedereen die helpt bij zo’n abortus voor de rechter slepen. Dat wordt door tegenstanders gezien als een juridisch trucje om landelijke abortuswetgeving te omzeilen. President Joe Biden sprak van een „bizarre en extreme” wet die burgers tegen elkaar opzet en zijn regering heeft de staat Texas aangeklaagd. De abortuswetgeving in heel de VS staat op losse schroeven, want het Hooggerechtshof buigt zich vanaf december over de beroemde uitspraak Roe vs. Wade uit 1973, waardoor abortus tot 24 weken zwangerschap is toegestaan. Elf staten hebben al een abortusverbod voorbereid dat automatisch ingaat als er een streep door dat vonnis gaat. En die kans is vanwege de drie door oud-president Donald Trump benoemde conservatieve rechters aan het Hof heel reëel. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-10-07	, 08:44	Het Parool	Het Parool	    Rechter blokkeert tijdelijk zeer strenge anti-abortuswetgeving Texas  	https://www.parool.nl/wereld/rechter-blokkeert-tijdelijk-zeer-strenge-anti-abortuswetgeving-texas~b40ea3ab/	Een rechter in de Amerikaanse staat Texas heeft de zeer strenge anti-abortuswetgeving die daar eerder deze maand werd ingevoerd tijdelijk geblokkeerd. De wet, die onder meer alle abortussen vanaf zes weken verbiedt, kon zowel in binnen- als buitenland op veel kritiek rekenen. Federale rechter Robert Pitman besloot woensdag dat de wet, de strengste in de gehele Verenigde Staten, niet mag worden gehandhaafd terwijl rechtszaken over de wetgeving worden afgehandeld. Dit deed hij nadat het Amerikaanse ministerie van Justitie op initiatief van de Democratische regering een aanklacht had ingediend tegen de staat Texas. Eerder besloot het Amerikaanse Hooggerechtshof juist dat de wet tot een definitieve uitspraak van kracht mocht blijven. President Joe Biden heeft de ‘bizarre en extreme’ wet in Texas sterk veroordeeld. Biden zei dat zijn regering zoekt naar mogelijkheden om Texaanse vrouwen toegang te geven tot veilige en legale abortus. De Amerikaanse minister van Justitie Merrick Garland beargumenteerde in de aanklacht dat een staat geen enkele vrouw het recht over haar eigen lichaam mag ontzeggen voordat de baby levensvatbaar is. Dat is volgens een uitspraak van het Hooggerechtshof in 1973, in de wet die het recht op abortus vastlegde, ongeveer de 24ste zwangerschapsweek. Onder de Texaanse wet mogen zwangerschappen na zes weken niet meer worden beëindigd. Op dat moment weten veel vrouwen nog niet dat ze zwanger zijn. Ook kunnen mensen die vrouwen helpen bij het verkrijgen van een abortus worden aangeklaagd en lopen zij het risico op hoge geldboetes. Dit geldt voor dokters, maar bijvoorbeeld ook taxichauffeurs die zwangere personen brengen naar de plaats waar de abortus zal plaatsvinden.
2021-10-07	, 04:21	Redactie Trouw	Trouw	    Rechter blokkeert tijdelijk zeer strenge anti-abortuswetgeving Texas  	https://www.trouw.nl/nieuws/rechter-blokkeert-tijdelijk-zeer-strenge-anti-abortuswetgeving-texas~bd2338d0/	Een rechter in de Amerikaanse staat Texas heeft de zeer strenge anti-abortuswetgeving die daar eerder deze maand werd ingevoerd tijdelijk geblokkeerd. De wet, die onder meer alle abortussen vanaf zes weken verbiedt, kon zowel in binnen- als buitenland op veel kritiek rekenen. Federale rechter Robert Pitman besloot woensdag (lokale tijd) de wet, de strengste in de gehele VS, niet mag worden gehandhaafd terwijl rechtszaken over de wetgeving worden afgehandeld. Dit deed hij nadat het Amerikaanse ministerie van Justitie op intiatief van de Democratische regering een aanklacht had ingediend tegen de staat Texas. Eersder besloot het Amerikaanse Hooggerechtshof juist dat de wet tot een definitieve uitspraak van kracht mocht blijven. President Joe Biden had de ‘bizarre en extreme’ wet in Texas sterk veroordeeld. Biden zei dat zijn regering zoekt naar mogelijkheden om Texaanse vrouwen toegang te laten krijgen tot veilige en legale abortus. De Amerikaanse minister van Justitie Merrick Garland beargumenteerde in de aanklacht dat een staat geen enkele vrouw het recht over haar eigen lichaam mag ontzeggen voordat de baby levensvatbaar is. Dat is volgens een uitspraak van het Hooggerechtshof in 1973, in de wet die het recht op abortus vastlegde, ongeveer de 24e zwangerschapsweek. Onder de Texaanse wet mogen zwangerschappen na zes weken niet meer worden beëindigd. Op dat moment weten veel vrouwen nog niet dat ze zwanger zijn. Ook kunnen mensen die vrouwen helpen bij het verkrijgen van een abortus worden aangeklaagd en lopen zij het risico op hoge geldboetes. Dit geldt voor dokters, maar bijvoorbeeld ook taxichauffeurs die zwangere personen naar een abortus rijden.
2021-10-06	 16:20 uur      	JuliaOsendarp	metronieuws.nl	Geen gratis pil van de rechter: ‘Anticonceptie in Nederland toegankelijk en kost weinig’	https://www.metronieuws.nl/lifestyle/fit-gezond/2021/10/anticonceptie-gratis-rechter-rechtbank/	Na je 21e zelf betalen voor anticonceptie is volgens de Rechtbank Den Haag geen discriminatie. De rechter wees dan ook de de aanklacht van Bureau Clara Wichmann en DeGoedeZaak tegen de Staat af. Het huidige systeem belemmert niet tot het gebruik van anticonceptie, stelt de Rechtbank. Het is nu aan de politiek om hier een definitief besluit over te nemen. Volgens de Rechtbank zijn anticonceptiemiddelen in Nederland vrij toegankelijk en kosten ze weinig. Ook is gratis anticonceptie volgens de uitspraak geen fundamenteel recht. Eerder vandaag schreef Metro over de rechtszaak tussen vrouwenrechten-organisatie Bureau Clara Wichmann en burgerbeweging DeGoedeZaak tegen de Staat. De vraag wel of geen gratis conceptie? stond in deze rechtszaak centraal. Vanmiddag om 15.00 uur was de officiële uitspraak. Toegankelijk voor de Hoge en Midden inkomens misschien ja. De toegang tot anticonceptie blijft dus ondergeschikt aan je koopkracht🤦🏾‍♀️ we blijven “progressief maar niet gender responsief” #eenzaakvooriedereen https://t.co/fg38LIGNyZ — Riiziane Golamun (@RiizianeGolamun) October 6, 2021 De twee maatschappelijke organisaties eisten dat de anticonceptie terugkeert in het basispakket en daarmee wederom vergoed wordt. Dat werd ooit teruggedraaid omdat het volgens de politiek ontbrak aan „medische noodzaak”. Dat is iets waar Bureau Clara Wichmann en DeGoedeZaak het niet mee eens zijn. Volgens de organisaties is de huidige situatie oneerlijk en zij noemen het zelfs discriminatie.Vrouwen draaien nu veelal op voor de kosten van anticonceptie. En dat terwijl seks toch meestal tussen twee personen plaatsvindt en ook mannen erbij betrokken zijn. De aanklagers haalden onder meer internationale verdragen en artikel 1 uit de Grondwet aan. Daarin staat dat de overheid mensen gelijk moet behandelen en geen onderscheid mag maken op basis van bijvoorbeeld geslacht. Volgens de rechter is dit niet het geval omdat zowel mannen als vrouwen geen recht hebben op gratis anticonceptie. Vreselijk, wat een rechter. Anticonceptie kost niet veel. Wel als je niet eens genoeg hebt voor eten. Wel als het middel wat jij nodig hebt duur is, of als het duur is om dat middel te plaatsen. https://t.co/CyKwC0fZYZ — Krijtje v.d. Stoep. SAVE🌏DON'T GIVE BIRTH! No DM (@KrijtjevdStoep) October 6, 2021 Tot 2011 zat anticonceptie in het basispakket van zorgverzekeringen. Meisjes krijgen tot 21 jaar de pil wel vergoed, maar daarna draaien vrouwen zelf op voor de kosten. Het ging bij deze rechtszaak voornamelijk om de vergoeding van een breed scala aan voorbehoedsmiddelen die via de huisarts te krijgen zijn. Zoals bijvoorbeeld de pil of een spiraal. Condooms vallen hier niet onder. Begin dit jaar liet een meerderheid van de Tweede Kamer weten dat ze de anticonceptie weer graag terug in het basispakket zagen. Voorstanders vinden namelijk dat iedere vrouw recht heeft op anticonceptie. De financiële situatie moet daarvoor niet een belemmering zijn. Ook is de anticonceptie van belang om het aantal abortussen in Nederland terug te dringen. Destijds waren coalitiepartijen PVV en SGP tegen de terugkeer van anticonceptie in het basispakket. Waarschijnlijk is de politieke discussie rond de gratis anticonceptie nog niet voorbij. De anticonceptiepil kost tientallen euro’s per jaar. Een spiraal laten zetten kost 70 euro. Deze blijft maximaal tien jaar zitten. De huisarts plaatst een spiraal gratis.
2021-10-06	 10:53 uur      	JuliaOsendarp	metronieuws.nl	Wel of geen gratis pil? Vandaag wordt duidelijk of anticonceptie vergoed wordt	https://www.metronieuws.nl/lifestyle/health-mind/2021/10/pil-anticonceptie-gratis-rechtszaak/	Wel of geen gratis anticonceptie? Vandaag bepaalt de rechter of anticonceptiemiddelen weer vergoed worden. Twee maatschappelijke organisaties spanden een rechtszaak aan tegen de Staat. Al een tijd staat dit onderwerp ter discussie. Waar eerder anticonceptie nog onder het basispakket viel, werd deze later daar weer uitgehaald. Waarom? Het ontbrak destijds volgens de politiek aan „medische noodzaak”. — clo (@clokiiiii) October 6, 2021 Vrouwenrechten-organisatie Bureau Clara Wichmann en 7000 Nederlanders van burgerbeweging DeGoedeZaak spanden de rechtszaak aan. Volgens de organisaties is de huidige situatie oneerlijk en zij noemen het zelfs discriminatie. Vrouwen draaien nu veelal op voor de kosten van anticonceptie. En dat terwijl seks toch meestal tussen twee personen plaats vindt en ook mannen erbij betrokken zijn. De aanklagers halen onder meer internationale verdragen en artikel 1 uit de Grondwet aan. Daarin staat dat de overheid mensen gelijk moet behandelen en geen onderscheid mag maken op basis van bijvoorbeeld geslacht. Ik vind dat mannen verplicht de anticonceptie voor de vrouw moeten betalen. — Sujet Shams (@SujetShams) October 4, 2021 Tot 2011 zat anticonceptie in het basispakket van zorgverzekeringen. Daarna moesten de meeste vrouwen zelf betalen voor anticonceptiemiddelen. Tot achttien jaar kregen meisjes de pil wel vergoed, maar daarna draaien vrouwen zelf op voor de kosten. Het gaat voornamelijk om de vergoeding van een breed scala aan voorbehoedsmiddelen die via de huisarts te krijgen zijn. Zoals bijvoorbeeld de pil of een spiraal. Condooms vallen hier niet onder. Metro schreef eerder over het gebruik van de anticonceptiepil en dat veel vrouwen hier tegenwoordig mee stoppen. Oh wat een spannende dag! Vandaag horen we of gratis anticonceptie volgens de rechter een kwestie is van gelijke rechten! Leveling the playing field case by case ❤️⚖️ @clara_wichmann met @De_Goede_Zaak @DeBrauw Check ook voor updates 👉🏼 @NOS https://t.co/kWcdHajVQq — Anniek de Ruijter (@anniekderuijter) October 6, 2021 Begin dit jaar liet een meerderheid van de Tweede Kamer weten dat ze de anticonceptie weer graag terug in het basispakket zagen. Voorstanders vinden namelijk dat iedere vrouw recht heeft op anticonceptie. De financiële situatie moet daarvoor niet een belemmering zijn. Ook is de anticonceptie van belang om het aantal abortussen in Nederland terug te dringen. Destijds waren coalitiepartijen PVV en SGP tegen de terugkeer van anticonceptie in het basispakket. Vandaag om 15.00 uur doet de rechter uitspraak in deze zaak in de Rechtbank van Den Haag. Met geneesmiddelen doen we veel verkeerd, hoe moet het dan wel?
2021-10-04	07:01:48+00:00	Redactie	De Morgen	‘Mijn lichaam, mijn verdomde keuze’: Billie Eilish en concertgangers steken middelvinger uit naar Texaanse abortuswet	https://www.demorgen.be/nieuws/mijn-lichaam-mijn-verdomde-keuze-billie-eilish-en-concertgangers-steken-middelvinger-uit-naar-texaanse-abortuswet~b6f2e2d5/	 Duizenden demonstranten zijn zaterdag in verschillende steden in de Verenigde Staten de straat opgegaan om te protesteren tegen de nieuwe abortuswet in Texas. Dat melden Amerikaanse media. De nieuwe wet in Texas zorgt er in die staat voor dat iedereen die ‘helpt’ bij een abortus vanaf zes weken zwangerschap aangeklaagd kan worden. Effectief betekent dat dat abortussen na zes weken niet meer mogelijk zijn. Daarnaast zijn de demonstranten bang dat het Amerikaanse Hooggerechtshof voor het hele land abortusrestricties toestaat. Het Hof buigt zich de komende maanden over een nieuwe wet in Mississippi die abortussen verbiedt na vijftien weken zwangerschap, bijna tien weken voordat een foetus levensvatbaar is. Een uitspraak van het Hooggerechtshof uit 1973, Roe vs. Wade, beschermde het recht op abortus juist tot dit punt wanneer een foetus buiten de baarmoeder zou overleven. Als het overwegend conservatieve Hof de wet in Mississippi toestaat, kunnen meer staten in het land restricties doorvoeren. Landelijk waren er zaterdag meer dan zeshonderd demonstraties. „Het maakt niet uit waar je woont of waar je bent, dit is een duister moment”, zei de directeur van Planned Parenthood, een organisatie die zich inzet voor gezondheidszorg aan zwangere vrouwen, bij de mars in Washington D.C. Tegelijkertijd waren er ook groepen anti-abortusdemonstranten op de been. Zij willen juist dat er overal in het land abortuswetten worden ingevoerd zoals in Texas. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-10-04	, 09:33	Theodor Holman	Het Parool	    Daar sta je dan als Wopke, in je CDA-trui van moraalwol   	https://www.parool.nl/columns-opinie/daar-sta-je-dan-als-wopke-in-je-cda-trui-van-moraalwol~b89f86ff/	 Wopke Hoekstra bleek dus ook in de doos van Pandora te zitten. De CDA-leider investeerde jarenlang in een brievenbusfirma op de Maagdeneilanden. Twee zinnen die ik las: ‘De constructie is niet verboden maar wel omstreden.’ En Wopke zelf zegt op Twitter dat het een investering ‘van ca. 26.500 euro’ betrof, in een ‘start-up voor ecotoerisme in Afrika van een vriend’. Eerst de zin: niet verboden, wel omstreden. Eigenlijk wordt hier gezegd: moreel verwerpelijk. Maar ja. Is iets wat mag van de wet moreel verwerpelijk? Ik wil zo streng niet zijn. Wanneer het mag van de wet moeten we niet zeuren over ‘moreel onaanvaardbaar’, maar proberen de wet te veranderen. God, wat heb ik veel dingen gedaan die moreel verwerpelijk waren. Ooit een vriendin gesmeekt een abortus te laten doen. Twintig jaar lang gebruikte ik drugs waarmee ik de drugsmaffia steunde. Weggelopen uit een huwelijk. En zo nog honderd zaken. Dus eigenlijk vind ik dat als je in zo’n brievenbusfirma hebt geïnvesteerd, je daar niet laf en lullig over moet doen. Wopke gaat de mist in door die tweede zin. Die investering voor ‘ecotoerisme in Afrika voor een vriend’. Tjongejonge, wat zijn we eigenlijk heilig, zeg maar schijnheilig. Voor ‘een vriend’. En ook nog ‘in Afrika’. En dan ook nog ‘ecotoerisme’. Niet gewoon toerisme maar duurzaam toerisme of zoiets. Ik bedoel, was Wopke lid geweest van De Anarchistische Partij Tegen Moralistisch Gezeik dan hadden we hem niets kwalijk kunnen nemen, maar hij is van het CDA. Van hoeksteen van de samenleving. Een partij die loopt op moraalschoenen, truien draagt van moraalwol en moraalonderbroeken aanheeft met een moraalgulp. Als zo’n Pandoradoos dan wordt geopend en jouw naam vlindert eruit, dan sta je in je blote moraalkont. Dat van het CDA nu de epauletten van het uniform worden gescheurd zal ze worst wezen want alle epauletten waren al verdwenen. Wat moet Wopke? Hee, kijk daar eens… Hij is gids geworden op de Maagdeneilanden. Elke keer als er een bus met ecotoeristen aankomt, vertelt hij ze over zijn hoogstaande idealen. Hij citeert uit een oud CDA-programma: “Er is geen plek voor brievenbusmaatschappijen zonder reële economische activiteiten. Zo kan de trustsector niet langer domicilie verlenen of bestuurders leveren aan doorstroomvennootschappen en brievenbusmaatschappijen.” “Op wie lijkt deze man toch?” vragen de toeristen zich af. Als ze het weten, vragen ze: “Kunt u ons geld hier goed beleggen?” Theodor Holman (1953) is columnist, schrijver, televisie- en radiomaker. Elke dag, uitgezonderd zondag, lees je hier zijn column. Lees al zijn columns terug in het archief. Reageren? t.holman@parool.nl.
2021-10-03	09:06:53+00:00	Unknown	nu.nl	Tienduizenden mensen in VS de straat op voor recht op abortus	https://www.nu.nl/algemeen/6160313/tienduizenden-mensen-in-vs-de-straat-op-voor-recht-op-abortus.html	" In de Verenigde Staten zijn tienduizenden mensen de straat opgegaan om te demonstreren voor het recht op abortus. Er vonden 660 demonstraties plaats in verschillende steden in het land. De voornaamste aanleiding voor de protesten is een nieuwe abortuswet in de staat Texas die vorige maand in werking trad. De abortuswet in Texas is de strengste van het land. De wet verbiedt het om een zwangerschap af te breken wanneer een hartslag waarneembaar is bij het embryo. Dat is meestal al vroeg in de zwangerschap, rond de zes weken. Veel vrouwen weten op dat punt nog niet dat ze zwanger zijn. 85 tot 90 procent van de abortussen worden volgens experts pas na zes weken uitgevoerd, meldt persbureau Reuters. De abortuswet in Texas maakt geen uitzondering voor incest of verkrachting. Gewone burgers krijgen een vergoeding van minstens 10.000 dollar (8.600 euro) als ze een succesvolle aanklacht indienen tegen iemand die een illegale abortus mogelijk heeft gemaakt. De tienduizenden demonstranten zijn het niet eens met de beperkingen op abortus in verschillende Amerikaanse staten en pleiten voor het behoud van het grondwettelijke recht op de behandeling. In Mississippi dient een abortuszaak waarvan de uitspraak een precedentwerking kan hebben voor de rest van het land. Daarmee zou het grondwettelijke recht op abortus, dat werd vastgesteld na de beroemde zaak Roe v. Wade in 1973, omvergeworpen kunnen worden. Dat zou betekenen dat Amerikaanse staten vrij zijn om abortus te verbieden, beperken of toe te staan. ""Het maakt niet uit waar je woont, waar je ook bent, dit moment is donker"", zei Alexis McGill Johnson, president van de organisatie Planned Parenthood, tijdens een demonstratie in de hoofdstad Washington. ©2021 DPG Media B.V. – alle rechten voorbehouden. "
2021-10-03	06:05:46+00:00	Unknown	NRC	Duizenden demonstranten in de VS voor recht op abortus	https://www.nrc.nl/nieuws/2021/10/03/duizenden-demonstranten-in-de-vs-voor-recht-op-abortus-a4060484	N.B. Het kan zijn dat elementen ontbreken aan deze printversie. Duizenden demonstranten zijn zaterdag in verschillende steden in de Verenigde Staten de straat opgegaan om te protesteren tegen de nieuwe abortuswet in Texas. Dat melden Amerikaanse media. De nieuwe wet in Texas zorgt er in die staat voor dat iedereen die ‘helpt’ bij een abortus vanaf zes weken zwangerschap aangeklaagd kan worden. Effectief betekent dat dat abortussen na zes weken niet meer mogelijk zijn. Daarnaast zijn de demonstranten bang dat het Amerikaanse Hooggerechtshof voor het hele land abortusrestricties toestaat. Het Hof buigt zich de komende maanden over een nieuwe wet in Mississippi die abortussen verbiedt na vijftien weken zwangerschap, bijna tien weken voordat een foetus levensvatbaar is. Een uitspraak van het Hooggerechtshof uit 1973, Roe vs. Wade, beschermde het recht op abortus juist tot dit punt wanneer een foetus buiten de baarmoeder zou overleven. Als het overwegend conservatieve Hof de wet in Mississippi toestaat, kunnen meer staten in het land restricties doorvoeren. Landelijk waren er zaterdag meer dan zeshonderd demonstraties. „Het maakt niet uit waar je woont of waar je bent, dit is een duister moment”, zei de directeur van Planned Parenthood, een organisatie die zich inzet voor gezondheidszorg aan zwangere vrouwen, bij de mars in Washington D.C. Tegelijkertijd waren er ook groepen anti-abortusdemonstranten op de been. Zij willen juist dat er overal in het land abortuswetten worden ingevoerd zoals in Texas. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-10-03	, 01:41	Redactie Trouw	Trouw	    Tienduizenden betogers in VS de straat op voor recht op abortus  	https://www.trouw.nl/nieuws/tienduizenden-betogers-in-vs-de-straat-op-voor-recht-op-abortus~b389b36a/	In de Amerikaanse hoofdstad Washington en in diverse andere steden in het land hebben zaterdag tienduizenden mensen gedemonstreerd voor het grondwettelijk recht op abortus. In Washington marcheerden de demonstranten naar het Hooggerechtshof, dat in september een strenge anti-abortuswet in Texas weigerde te blokkeren. In Washington verzamelden bijna 10.000 demonstranten zich op een plein in de buurt van het Witte Huis voordat ze naar het Amerikaanse Hooggerechtshof liepen. De demonstranten betoogden in de Amerikaanse hoofdstad en in totaal op 660 plaatsen in 50 staten in de VS met leuzen en spandoeken waarop teksten als ‘Maak abortus legaal’ en ‘Mijn lichaam, mijn keuze’ en ‘Let op je baarmoeder’ stonden geschreven. Ook waren er tegendemonstranten bij het Hooggerechtshof. De oproerpolitie hield beide groepen uit elkaar. Ook in de Texaanse hoofdstad Austin kwamen demonstranten samen om te betogen tegen de zogenoemde ‘hartslag’-wet, die recent werd ondertekend door de Republikeinse gouverneur Greg Abbott. De wet verbiedt abortus zodra artsen hartactiviteit bij de embryo kunnen detecteren, dat is meestal rond zo’n zes weken. Op dat moment weten de meeste vrouwen nog niet dat ze zwanger zijn. Er is bovendien geen uitzondering mogelijk in geval van verkrachting of incest in de Texaanse wet, de strengste abortuswet van de VS. Alleen als de gezondheid van de vrouw in gevaar is, kan een uitzondering gemaakt worden. Tot nu werd ruim 85 procent van alle abortussen in Texas na zes weken uitgevoerd. Rechtbanken hebben andere staten verhinderd om soortgelijke beperkingen op te leggen, maar de wet van Texas verschilt aanzienlijk omdat het de handhaving overlaat aan particulieren door middel van civiele rechtszaken in plaats van strafrechtelijke aanklagers. Burgers kunnen zelf juridische stappen ondernemen tegen mensen die zijn betrokken bij een illegale abortus. Ze kunnen zeker 10.000 dollar (bijna 8500 euro) krijgen als ze een zaak winnen Actiegroepen probeerden de invoering van de Texaanse abortuswet tegen te houden door een spoedprocedure aan te spannen bij het Amerikaanse Hooggerechtshof. Dat stemde echter met 5-4 tegen het verzoek van de organisaties, die claimden dat de wet ervoor zorgt dat abortus onmogelijk wordt voor zeker 85 procent van de Texaanse vrouwen die de procedure willen ondergaan. Het hoogste rechtscollege van de VS komt over twee dagen weer bijeen om een wet van de staat Mississippi te bespreken. Daarin staat dat een abortus nog maar tot 15 weken zwangerschap mag. Een abortuskliniek vocht de wet aan en won, waarna de staat naar een hogere rechtbank stapte en ook daar verloor. De wet gaat in tegen de beroemde uitspraak in de zaak Roe versus Wade, waarin het Hooggerechtshof in 1973 oordeelde dat wetten die abortus verboden ongrondwettelijk waren. Als het hof die uitspraak herziet, zou abortus niet meer grondwettelijk beschermd zijn. Staten zijn dan vrij om abortus te verbieden, te beperken of toe te staan met restricties.
2021-10-03	 10:36 uur      	QuirineBrouwer	metronieuws.nl	Tienduizenden mensen in VS de straat op tegen nieuwe, strenge abortuswet	https://www.metronieuws.nl/in-het-nieuws/buitenland/2021/10/vs-strenge-abortuswet/	In de Verenigde Staten zijn tienduizenden demonstranten in verschillende steden de straat op gegaan om te protesteren tegen de strengere abortuswet die sinds 1 september in Texas geldt. Het Amerikaanse Hooggerechtshof weigerde eerder om deze abortuswet te blokkeren. De grootste groep demonstranten verzamelt zich in de hoofdstad Washington, waar bijna 10.000 mensen op een plein in de buurt van het Witte Huis samenkomen om vervolgens richting het Amerikaanse Hooggerechtshof te lopen. Zij protesteren tegen de nieuwe, strengere abortuswet in Texas die sinds 1 september geldt. Deze wet stelt dat vrouwen hun zwangerschap na zes weken niet meer mogen laten beëindigen. Iedereen kan een vrouw of abortuskliniek aanklagen als die de wet overtreedt. Burgers die een vrouw succesvol aanklagen, krijgen een vergoeding van minstens 10.000 dollar (8.600 euro). Vrouwen weten echter vaak niet binnen zes weken dat ze zwanger zijn: 85 tot 90 procent van alle abortussen wordt na zes weken zwangerschap uitgevoerd, meldt persbureau Reuters. Bovendien maakt de abortuswet geen uitzonderingen wanneer er sprake is van verkrachting of incest. Enkel in het geval van levensgevaar voor de vrouw, mag er een uitzondering worden gemaakt. Dat het Hooggerechtshof deze wet niet blokkeerde, is opvallend. Het hof erkent namelijk sinds 1973 het recht op abortus zolang de foetus niet levensvatbaar is, dat wil zeggen tot ongeveer de 24e zwangerschapsweek. Toch kreeg de staat Texas de wet erdoor, iets wat de Amerikaanse president Joe Biden een „ongekende aanval op de grondwettelijke rechten van vrouwen” noemde. Actievoerders zijn verbolgen over de nieuwe wet en trokken door het hele land de straten op. Ze hielden borden vast met teksten als ‘Maak abortus legaal’, ‘Houd je wetten van mijn lichaam af’ en ‘Bemoei je met je eigen baarmoeder’. Ook waren er tegendemonstranten, en de twee groepen werden door de oproerpolitie uit elkaar gehouden. Over twee dagen komt het hof opnieuw bijeen om zich nogmaals over de wet te buigen.
2021-10-02	, 08:54	Redactie Trouw	Trouw	    Verplichte anticonceptie voor tenminste zes kwetsbare vrouwen in het afgelopen jaar  	https://www.trouw.nl/nieuws/verplichte-anticonceptie-voor-tenminste-zes-kwetsbare-vrouwen-in-het-afgelopen-jaar~b56bb5c8/	Vier rechtbanken hebben het afgelopen jaar voor minstens zes kwetsbare vrouwen een zorgmachtiging voor verplichte anticonceptie afgegeven, meldt de Volkskrant. De nieuwe Wet verplichte geestelijke gezondheidszorg, die sinds begin vorig jaar van kracht is, maakt het mogelijk om vrouwen met ernstige psychiatrische problemen verplicht anticonceptie op te leggen. Oud-kinderrechter Cees de Groot noemt dat ‘een sensationele doorbraak’. Hij pleit samen met anderen al jaren voor verplichte anticonceptie voor vrouwen met zware psychische problemen of een ernstige verstandelijke beperking. Daarmee wordt voorkomen dat zogenaamde ‘onmachtige’ vrouwen kinderen op de wereld zetten die zij niet zelf kunnen verzorgen en vaak al meteen na de geboorte moeten afstaan. “Dat is niet in het belang van het kind en niet in het belang van de moeder”, vindt ook Paul Vlaardingerbroek, emeritus hoogleraar familie- en jeugdrecht aan de universiteit van Tilburg. Volgens hem hebben sommige kinderen “het recht om niet geboren te worden”. Lees ook:Die vijf dagen bedenktijd bij abortus blijven hard nodig voor een zorgvuldige keuzeD66 gaat voorbij aan de praktijk bij het maken van een keuze over abortus, met het wetsvoorstel om de bedenktijd af te schaffen.
2021-10-01	, 18:08	Niels Klaassen	Het Parool	    Wet vrijwillig levenseinde maakt formatie nog héél ingewikkeld  	https://www.parool.nl/nederland/wet-vrijwillig-levenseinde-maakt-formatie-nog-heel-ingewikkeld~b1463dcb/	Medisch-ethische kwesties waren dé reden dat D66 niet met de ChristenUnie verder wilde. Nu ze samen toch een doorstart proberen, is dat een potentiële bom onder de formatie. BBij de eisen die D66-leider Sigrid Kaag deze week op tafel legde voor deelname aan een doorstart van het huidige kabinet met VVD, D66, CDA en ChristenUnie noemde ze opvallend genoeg één onderwerp niet: medisch-ethische kwesties. Terwijl die nou juist hét argument waren dat ze een half jaar lang aanvoerde om hernieuwde samenwerking met de ChristenUnie tegen te houden. Deze zomer zei ze nog dat ze niet nog eens vier jaar ‘stilstand’ op dat terrein wilde. D66 wil onder meer verruiming van de abortus- en euthanasiewetgeving. Zo wil de partij een wet die levensbeëindiging mogelijk maakt voor ouderen die hun leven ‘voltooid’ vinden. Dat laatste was al een stevig strijdpunt tijdens de vorige formatie in 2017. Informateur Johan Remkes suggereerde donderdag dat het onderwerp nu niet zo’n probleem hoeft te zijn. Maar dat bleek na correctie door de ChristenUnie wél het geval. Sterker: het onderwerp is zo principieel voor ChristenUnieleider Gert-Jan Segers dat de formatie hier wel eens op zou kunnen breken. Eerder deze week zei hij: “Stel, we dragen verantwoordelijkheid in een kabinet, de wet Voltooid Leven wordt aangenomen en een week na invoering gaat de spuit in een volstrekt gezond lichaam. Dat zou ik heel, heel moeilijk vinden.” Het wetsvoorstel Voltooid Leven werd vorig jaar ingediend door het inmiddels vertrokken D66-Kamerlid Pia Dijkstra. Het voorstel regelt dat 75-plussers die niet dodelijk ziek zijn maar wel klaar zijn met het leven hulp krijgen bij zelfdoding. Dat plan had D66 al jaren, maar tijdens de vorige formatie liep de ruzie met de ChristenUnie (en in mindere mate het CDA) hierover zo hoog op dat werd besloten tot een typisch Haags compromis. Het kabinet zou niet zelf met voorstellen komen. Eerst zou er een onderzoek komen naar noodzaak van zo’n wet. Daarna mocht de Tweede Kamer zelfstandig beslissen om met een wetsvoorstel te komen. Dat deed Dijkstra dus vlak voor het einde van de vorige kabinetsperiode. Hoewel met het compromis tijd werd gerekt, ligt het probleem deze formatie nog pregnanter op tafel dan de vorige keer. Het wetsvoorstel is inmiddels ingediend. De Tweede Kamer zal er eerdaags over vergaderen en stemmen. VVD en D66 zijn het er samen deze zomer al over eens geworden dat in een nieuw regeer­akkoord geen harde afspraak wordt opgenomen dat toekomstige regeringspartijen de Dijkstra-wet per se moeten steunen. Bij zo’n gevoelig onderwerp moet ieder Kamerlid ‘een persoonlijke afweging’ kunnen maken, vindt het liberale motorblok. Maar Segers legt zich daar niet bij voorbaat bij neer. “Dat is iets voor aan de onderhandelingstafel,” zei hij donderdag. Want ja, het hoort ­misschien bij de ‘nieuwe bestuurscultuur’ dat de Tweede Kamer vrijgelaten wordt als het gaat om initiatieven uit het parlement. Maar bij ­belangrijke thema’s zoals klimaat, migratie en medisch-ethische onderwerpen zijn harde afspraken vooraf soms juist nodig, zei hij eerder al. Als de wet toch in stemming komt, lijkt een meerderheid in de Tweede Kamer voor, al is dat nog niet zeker. Binnen meerdere partijen, waaronder de VVD en de PVV, zijn de meningen verdeeld. Als elk Kamerlid een eigen afweging maakt, blijft vooralsnog onduidelijk of er een Kamermeerderheid voor de nieuwe wet is. Van partijen als CU, SGP en CDA is wel duidelijk dat ze tegen de Voltooid Leven-wet stemmen, maar ook bij andere partijen klinkt kritiek. “Het voorstel is een beetje apart,” zegt bijvoorbeeld SP-Kamerlid Maarten Hijink. “Deskundigen zeggen dat het niet zo’n goed plan is. Voor veel mensen geldt dat de euthanasiewet al ruimte biedt, en ook wijzen experts op het risico dat een andere groep mensen zich een richting op geduwd voelen die ze eigenlijk niet op willen. Wie zich overbodig voelt, kan door zo’n wet druk gaan voelen.” Of D66 bereid is in de formatie wederom het wetsvoorstel op de lange baan te schuiven om de ChristenUnie te paaien, moet nog blijken. ­Op­vallend is wel dat Kaag een jaar geleden in een interview met NRC Handelsblad zei dat ­medisch-ethische thema’s bij haar niet ‘top of mind’ zijn.
2021-09-29	 11:40 uur      	Metro	metronieuws.nl	Misbruikschandaal: WHO-werkers vergrepen zich tijdens Ebola-missie Congo aan vrouwen	https://www.metronieuws.nl/in-het-nieuws/buitenland/2021/09/who-misbruikschandaal-ebola-congo-seksueel-misbruik/	"Een groot misbruikschandaal komt aan het licht over WHO-werkers tijdens hun missie in Congo. Daar werden zij destijds ingezet bij de bestrijding van het Ebola-virus. Meer dan 80 hulpverleners vergrepen zich daar aan vrouwen. De Wereldgezondheidsorganisatie (WHO) werd onder de loep genomen door een onafhankelijke onderzoekscommissie. Een onderzoek van Reuters en The New Humanitarian was de aanleiding. De resultaten kwamen gisteren naar buiten en nu blijkt dat er daadwerkelijk seksueel misbruik plaatsvond in Congo. De WHO is een VN-organisatie, en wellicht bekend houdt de VN zich onder meer bezig met internationale veiligheid en mensenrechten. Meerdere buitenlandse media schrijven over het schandaal en ook de Volkskrant wijdde hier een uitgebreid stuk aan. De gruwelijkheden vonden tussen 2018 en 2020 plaats in Congo. Meisjes en vrouwen kregen tijdens de Ebola-missie hulp of werk in ruil voor seks. Negen daders worden beschuldigd van verkrachting. Onderzoeker Malick Coulibaly onthult ook dat daders weigerden een condoom te gebruiken en sommige slachtoffers gedwongen een abortus moesten plegen. Veel verdachten werkten voor de WHO en waren afkomstig uit Congo. Maar er zijn ook internationale verdachten. 21 verdachten waren in vaste dienst van de organisatie, bedoeld om mensen te dienen en te beschermen. Vier van hen zijn inmiddels ontslagen. ""The first thing I want to say is to the victims and survivors of the sexual exploitation and abuse in #DRC described in the commission’s report:I’m sorry. I’m sorry for what was done to you by people who were employed by WHO to serve and protect you""-@DrTedros — World Health Organization (WHO) (@WHO) September 28, 2021 Uit het onderzoek blijkt dat er een hoop zaken niet pluis zijn binnen de WHO. De omgang met seksueel geweld en misbruik faalt, volgens de onderzoekscommissie. Slachtoffers kregen volgens hen niet de noodzakelijke hulp. WHO-topman Tedros Adhanom Ghebreyesus verontschuldigt zich voor de daden van zijn personeel. Hij kondigt hervormingen aan binnen de organisatie. „Naar mijn mening is het falen van het WHO-personeel om adequaat te reageren op meldingen van seksuele uitbuiting en misbruik net zo ernstig als de gebeurtenissen zelf”, sprak hij. Seksueel misbruik door hulpverleners in landen die in een crisis zitten, komt vaker voor. Juist de kwetsbaarheid en afhankelijkheid van vrouwen en meisjes speelt daarbij een rol. Meerdere misbruikschandelen van hulporganisaties en VN-missies kwamen al aan het licht. Bijvoorbeeld een schandaal rondom Oxfam International na de aardbeving in Haïti in 2010. Daar hielden hulpverleners seksfeesten met minderjarige prostituees. Ook de WHO is niet smetteloos als het gaat om misbruikschandalen. Sinds 2017 heeft de gezondheidsorganisatie tien onderzoeken verricht naar seksueel misbruik in verschillende landen door haar eigen medewerkers. Online seksuele intimidatie: ‘Er écht mee zitten, is eigenlijk een beetje raar’"
2021-09-28	, 21:52	Isabel Bolle	Trouw	    Onderzoek: WHO-hulpverleners betrokken bij seksueel misbruik in de Democratische Republiek Congo  	https://www.trouw.nl/nieuws/onderzoek-who-hulpverleners-betrokken-bij-seksueel-misbruik-in-de-democratische-republiek-congo~b4c12d19/	Tientallen hulpverleners hebben zich tijdens de ebola-epidemie in de Democratische Republiek Congo schuldig gemaakt aan seksueel misbruik. ‘Het is onvergeeflijk.’ De Wereldgezondheidsorganisatie (WHO) heeft dinsdag geshockeerd gereageerd nadat een onafhankelijk onderzoek heeft vastgesteld dat tientallen meisjes en vrouwen in de Democratische Republiek Congo seksueel misbruikt zijn door medewerkers van hulporganisaties, waaronder ook medewerkers van de VN-organisatie. Volgens het onderzoek worden er in totaal 83 hulpverleners verdacht van het misbruik, waarvan 21 die in de desbetreffende periode werkzaam waren bij de WHO. Het misbruik vond plaats tussen 2018 en 2020, toen verschillende hulporganisaties in het land actief waren tijdens de ebola-epidemie. De WHO had het onderzoek ingesteld nadat nieuwsorganisaties The New Humanitarian en de Thomson Reuters Foundation vorig jaar een verhaal hadden gepubliceerd waarin vijftig vrouwen de hulpverleners van de WHO en andere hulporganisaties beschuldigden van seksueel misbruik. De hulpverleners zouden de vrouwen voorhouden dat ze een baan konden krijgen in ruil voor seks, of dreigden vrouwen die voor hen werkzaam waren te ontslaan als ze seks met de hulpverleners weigerden. Ondanks meerdere meldingen bij de WHO werd er destijds niks met de aanklachten gedaan. De commissie die het onderzoek uitvoerde heeft de verhalen van 80 vrouwen – tussen de 13 en 43 jaar oud – onderzocht. Het misbruik zou tot minstens 29 zwangerschappen hebben geleid, en in sommige gevallen zouden de vrouwen door de hulpverleners gedwongen zijn tot een abortus. Een van de slachtoffers is een 14-jarig meisje, dat in het onderzoek ‘Jolianne’ wordt genoemd. Volgens haar was ze in de stad Mangina aan de kant van de weg prepaid-telefoonkaarten aan het verkopen, toen een chauffeur die werkzaam was bij de WHO haar een lift naar huis aanbood. In plaats daarvan nam hij haar mee naar een hotel waar hij haar verkrachtte. Ze werd zwanger en beviel later van zijn kind. Volgens de directeur-generaal van de WHO, Tedros Ghebreyesus, is het een “donkere dag” voor zijn organisatie. Hij verontschuldigde zich in een persconferentie tegenover de slachtoffers: “Wat jullie overkomen is, zou niemand ooit moeten overkomen. Het is onvergeeflijk. Het is mijn grootste prioriteit om ervoor te zorgen dat de daders niet vrijgesteld worden maar ter verantwoording worden geroepen”. De commissie die het onderzoek uitvoerde, stelt voor dat de WHO de slachtoffers een schadevergoeding betaalt. De WHO liet weten dat van de 21 vermeende daders nog 4 werkzaam waren bij de organisatie; die zijn per direct ontslagen. Ook wordt het alle vermeende daders verboden in de toekomst ooit nog voor de WHO te werken. Van rechtsvervolging is vooralsnog geen sprake. Hulpverleners hebben vrouwen in Congo seksueel misbruikt, zo blijkt uit een onderzoek door journalisten. Na eerdere schandalen in onder meer Haïti lijkt er weinig veranderd. Het seksschandaal bij Oxfam is geen incident. Hulpverlenende organisaties moeten zich continu wapenen tegen misbruik door hun werknemers.
2021-09-27	13:00:49+00:00	Wout Willemsen	dagelijksestandaard	Hypocriete Rob Jetten (D66) dolblij met uitslag referendum in San Marino: ‘Legale abortus is stap in goede richting’	https://www.dagelijksestandaard.nl/2021/09/hypocriete-rob-jetten-d66-dolblij-met-uitslag-referendum-in-san-marino-legale-abortus-is-stap-in-goede-richting/	Rob Jetten, voormalig fractieleider van D66 en destijds één van de Kamerleden die tegen het bindend referendum pleitte, is ineens hartstikke blij dat een ander land middels een referendum abortus heeft gelegaliseerd. Het is voor iedere politieke partij natuurlijk leuk en fijn als andere landen wetgeving invoeren die aansluiten bij het eigen gedachtegoed. Maar Rob Jetten presteert het weer om bloot te leggen waarom zijn eigen D66 toch zo’n huichelachtige en opportunistische partij is. Meneer laat namelijk in een tweet weten hartstikke blij te zijn met het feit dat San Marino eindelijk abortus heeft gelegaliseerd. Hij ‘vergeet’ er echter bij te vertellen dat deze wetswijziging tot stand is gekomen door middel van een referendum! Vrouwenrechten zijn mensenrechten. Goed dat San Marino, waar vrouwen eerst tot 3 jaar (!) gevangenisstraf konden krijgen, nu abortus legaliseert. In een tijd waarin rechten juist vaker ingeperkt worden is dit een stap in de goede richting.https://t.co/dik9zpbPOm — Rob Jetten (@RobJetten) September 27, 2021 Dit opent natuurlijk de deuren voor mensen die maar wat graag willen wijzen op het opportunisme en de intellectuele leegte van die partij. Op Twitter staan de reacties vol met met mensen die Rob Jetten en D66 wijzen op de waarde van een (correctief) referendum. Ook vinden sommigen het nogal frappant dat D66 blij is met deze overwinning voor vrouwenrechten, aangezien zij zelf het begrip ‘vrouw’ af willen schaffen en liever spreken van ‘personen met een baarmoeder‘. Bij D66 zijn ze dus tegen een referendum als de kans bestaat dat de uitkomst ze tegen zal gaan staan. Maar als de uitkomst binnen hun kaders past, dán is het helemaal prima! Ook spreken ze in hun verkiezingsprogramma nog volop over vrouwen, maar zodra ze even ‘woke’ willen doen, dán passen ze de terminologie aan op de doelgroep die ze op dat moment proberen te bereiken. Exact dezelfde strategie die een reclame- en marketingbureau zou hanteren. Maar goed, daar is die partij dan ook mee doordrenkt. Een oproep van de redactie: door de coronacrisis heeft DDS het, net als veel andere websites, ontzettend lastig. Wij willen alles gratis leesbaar houden voor iedereen, waardoor we voor onze inkomsten afhankelijk zijn van reclame. Maar bedrijven hebben financiële zorgen, en hebben dus niet veel te makken. Daar merken wij de gevolgen ook van. Vandaar onze omroep aan u, onze lezers: steun ons alsjeblieft! Via het betrouwbare Nederlandse BackMe-systeem kunt u maandelijks óf eenmalig doneren. Doe dat alstublieft, en help DDS in de lucht te blijven! Het zou alleen fijn zijn als types als Jetten hun eigen hypocrisie een keer zouden erkennen. Dan heeft de rest van Nederland minder het gevoel dat ze tegen een voorgeprogrammeerde robot aan het lullen zijn. Wout Willemsen (1991) is redacteur/opinie-blogger voor De Dagelijkse Standaard. Volg hem op Twitter: @wout_willemsen Je moet ingelogd zijn om te kunnen reageren. De spijkers op laag water zijn op dit moment in de aanbieding: spotgoedkoop! Mr.blauw.sky 2 maanden geleden Log in om te reageren Dat is een van de kenmerken waar de Dagelijkse Standaard groot mee geworden is. Blijkbaar is daar een markt voor. Mr.blauw.sky 2 maanden geleden Log in om te reageren Sterker nog, Kaag is de nieuwe antiichrist usb3.0 2 maanden geleden Log in om te reageren Mr.blauw.sky 2 maanden geleden Log in om te reageren Nou, als bloesje dat al die is dan is UssSpleetje dat natuurlijk al helemaal. Mijnheer Jetten weet precies hoe het hoort en hoe het moet. Jammer dat zijn nep democratische partij er hier rare ideeën op na houd . Of het nu over het klimaat of de diversiteit hype gaat hoe gekker hoe beter. Dat zijn partij er hard aan gewerkt heeft om het referendum om zeep te helpen is het team Kaag al vergeten maar wij domme Nederlanders nog nier. Rob Jetten is een “aanwinst” voor de Kamer. twitter.com/klimatheist/status/1441093938459279378 Droevig, dit is nu een Kamerlid dat ons gaat vertellen hoe het beter moet, maar de meest simpele dingen zelf niet snapt. Gelukkig hoeven mannen geen abortus te laten plegen, ze zouden hun vrouw/vriendin alleen kunnen verplichten, maar dat hoeft deze malloot helemaal niet te doen. Wat een geluk dat dit soort figuren zich niet verplicht voel om zich voort te planten. Jetten meldt ingenomen te zijn met de uitslag van een referendum en Wout weet zeker dat hij DOLBLIJ is. Dit soort demagogie, daar word ik niet vrolijk van. In jouw geval is abortus na 100 jaar nog legaal. Betreurt Nostradamus de legalisering van abortus? strónt vlé®k is een inhoudsloze decadente plat gewalste t@rrél ! een low life. De hoeveelheid strónt neemt nog steeds toe. De coprofiel Vlekkenoplosser siddert van genot. usb3.0 2 maanden geleden Log in om te reageren inderdaad wím , je dagelijkse verbale diarree wordt niet gehinderd door enige barrière . Elke dag weer doe je je naam eer aan de strónt vlé®k van DDS, garantie voor fake nieuws en onzinnig gewauwel in een jasje van afzeiken zoals een hufter graag doet. VAL DOOD , wím hútten ! inderdaad wím , je dagelijkse verbale diarree wordt niet gehinderd door enige barrière . Elke dag weer doe je je naam eer aan de strónt vlé®k van DDS, garantie voor fake nieuws en onzinnig gewauwel in een jasje van afzeiken zoals een hufter graag doet. VAL DOOD , wím hútten ! Jouw vrolijkheid is af te lezen van die intreurige kop van je. Wat ben ik blij dat je dienstweigeraar was. Zo heb ik het geluk gehad je niet tegen te moeten komen… toch nog een vorm van rechtvaardigheid. usb3.0 2 maanden geleden Log in om te reageren Mr.blauw.sky 2 maanden geleden Log in om te reageren Sterker nog, Kaag is de nieuwe antichrista usb3.0 2 maanden geleden Log in om te reageren Klopt, jetten ook en bloeskei ook Voor klein en groot. 🤮🤮🤮🤮 Als het hun uitkomt gaan principes bij de linkse kliek struisvogelpolitiek zo de prullenbak in.😇😇 🤮🤮🤮 Een hersenloze man van een leeghoofdige partij. Jetten is een homo, de griezel zou zich niet over deze zaken moeten bezig houden ,net zoals Rutte,en meer van dat machtsgeile volk ,die niks weten of hebben met kinderen . soms hebben ze wel wat met kinderen , vraag maar aan de strónt vlé®k !
2021-09-27	06:41:16+00:00	Unknown	De Telegraaf	San Marino kiest in referendum voor legalisatie abortus	https://www.telegraaf.nl/nieuws/581764139/san-marino-kiest-in-referendum-voor-legalisatie-abortus	Folders en flyers voor de ’ja’-campagne in San Marino. SAN MARINO - De inwoners van de kleine republiek San Marino hebben tijdens een referendum in grote meerderheid voor legalisatie van abortus gestemd. Pakweg 77 procent van de kiezers steunde het voorstel om afbreking van de zwangerschap tot de 12e week toe te staan. Daarna is het alleen mogelijk als het leven van de moeder gevaar loopt of de foetus ernstig misvormd is. Folders en flyers voor de ’ja’-campagne in San Marino. De opkomst was laag, slechts 41 procent van de kiesgerechtigden heeft zijn stem uitgebracht. Tot nu toe riskeerden vrouwen in de dwergstaat, die volledig wordt omringd door Italië, een gevangenisstraf van drie jaar bij het vroegtijdig beëindigen van de zwangerschap. Medici die de ingreep verrichten konden maximaal zes jaar krijgen. Veel vrouwen weken daarom uit naar Italië om daar de abortus te laten uitvoeren. Het katholieke San Marino was een van de laatste staten in Europa, samen met Malta, Andorra en het Vaticaan, waar abortus volledig verboden was. Zelfs in geval van verkrachting, incest, ziekte van de foetus of gevaar voor de moeder. Dagelijks tijdens de lunch een update van het belangrijkste nieuws. Ongeldig e-mailadres. Vul nogmaals in aub. Lees hier ons privacybeleid. De geruchtenmolen draaide afgelopen week op volle toeren rondom Donny Roelvink en Yolanthe Cabau. De twee zouden zoenend gespot zijn. In de ochtendshow op Radio 538 reageert vader Dries voor het eerst op deze mogelijke romance. Britt Dekker verkondigde vrijdag in het programma Media Inside dat een cameraman van Expeditie Robinson kandidaten Marsen zou aanbieden in ruil voor seksuele gunsten. Eva van Riet en Karlijn Bernoster bespreken de reactie van RTL op dit opmerkelijke gerucht. In Strikt Privé geeft hoofdredacteur Evert Santegoeds iedere woensdag een uniek kijkje achter de verhalen van zijn weekblad. Evert bespreekt het drama van Caroline uit B&B Vol Liefde. De beveiligingscamera’s van Mobeen Chaudry uit Groot-Brittannië filmen hoe hij bruut wordt beroofd van zijn dure BMW. De daders zijn nog altijd voortvluchtig. Ik was 23 toen ik een abortus onderging. Vind je dat stom? Dat mag. Maar ik was net begonnen aan een nieuwe studie, de verwekker kende ik nog maar kort, ik woonde in een studentenhuis en ik had een spiraaltje. Ik was niet onvoorbereid met iemand de koffer ingedoken zonder bereid te zijn achteraf de ... Weinig onderwerpen zijn zo explosief als abortus. Critici die vraagtekens plaatsen bij de bestaande praktijk in Nederland kunnen rekenen op felle kritiek. Wat drijft jonge vrouwen om tóch het debat aan te gaan? „We zijn ervan overtuigd het goede te doen.” Actiegroepen en Democraten zijn blij met de tijdelijke opschorting van de strenge abortuswet in de staat Texas. Een rechter bepaalde dat abortussen na zes weken zwangerschap weer legaal zijn. Maar de pro-abortusgroepen zijn voorzichtig, want zij weten ook dat hun strijd nog niet is gestreden. Uitein... Een rechter in de Amerikaanse staat Texas heeft de strenge anti-abortuswetgeving die daar eerder deze maand werd ingevoerd tijdelijk geblokkeerd. Rechter Robert Pitman heeft woensdag besloten dat de wet niet mag worden gehandhaafd en vrouwen legaal een abortus uit mogen blijven voeren terwijl rechts... In honderden steden in de Verenigde Staten hebben tienduizenden mensen gedemonstreerd tegen strengere abortuswetten. In Washington verzamelden bijna 10.000 demonstranten zich op een plein in de buurt van het Witte Huis voordat ze naar het Amerikaanse Hooggerechtshof liepen. Het hof weigerde eerder e... China gaat de toegang tot abortussen in het land beperken en wil tegelijkertijd de positie van vrouwen verbeteren. Beijing hoopt hiermee de daling van geboortecijfers in het land tegen te gaan. In nieuwe overheidsrichtlijnen staat dat abortussen die „medisch niet noodzakelijk zijn” beperkt moeten wo...
2021-09-27	, 02:38	Redactie Trouw	Trouw	    San Marino kiest voor legalisatie abortus  	https://www.trouw.nl/nieuws/san-marino-kiest-voor-legalisatie-abortus~bea0094db/	De inwoners van de kleine republiek San Marino hebben tijdens een referendum in grote meerderheid voor legalisatie van abortus gestemd. Pakweg 77 procent van de kiezers steunde het voorstel om afbreking van de zwangerschap tot de 12de week toe te staan. Daarna is het alleen mogelijk als het leven van de moeder gevaar loopt of de foetus ernstig misvormd is. De opkomst was laag, slechts 41 procent van de kiesgerechtigden heeft zijn stem uitgebracht. Tot nu toe riskeerden vrouwen in de dwergstaat, die volledig wordt omringd door Italië, een gevangenisstraf van drie maanden bij het vroegtijdig beëindigen van de zwangerschap. Medici die de ingreep verrichten konden maximaal zes jaar cel krijgen. Veel vrouwen weken daarom uit naar Italië om daar de abortus te laten uitvoeren. Het katholieke San Marino was een van de laatste staten in Europa, samen met Malta, Andorra en het Vaticaan, waar abortus volledig verboden was. Zelfs in geval van verkrachting, incest, ziekte van de foetus of gevaar voor de moeder.
2021-09-27	 09:16 uur      	ErikJonk	metronieuws.nl	Sigrid Kaag wil wel weer praten met ChristenUnie en het liefst zes partijen	https://www.metronieuws.nl/in-het-nieuws/binnenland/2021/09/sigrid-kaag-praten-met-christenunie-kabinet-coalitie/	D66 heft haar blokkade tegen een kabinet met de ChristenUnie op. Wel wil de partij dat er eerst met de zes partijen uit het ‘brede midden’ van de Tweede Kamer voor een coalitie wordt onderhandeld. Dat zei partijleider Sigrid Kaag gisteren tijdens een ontmoeting met partijleden in Amsterdam. De formatie gaat vandaag verder. Informateur Johan Remkes ontvangt de leiders van VVD (Mark Rutte, die zoals nu bekend is beveiligd wordt, D66 en CDA. Remkes kijkt of er een minderheidscoalitie kan worden gevormd, maar dat ziet D66 niet zitten. De formatie zit een half jaar na de verkiezingen muurvast. Als de gesprekken tussen VVD, D66, CDA, PvdA, GroenLinks en ChristenUnie niets opleveren, is D66 ook bereid te praten over voortzetting van de huidige coalitie met de ChristenUnie. Tot dusver hield D66 vast aan een kabinet met de beide linkse partijen. Medio vorige maand zei Kaag – die onlangs na een motie van afkeuring opstapte als minister van Buitelandse Zaken – nog geen heil te zien in een kabinet met de ChristenUnie. „Het moet echt anders. Dat doe je met een andere samenstelling van het kabinet, met andere keuzes en prioriteiten”, zei ze toen in een gesprek met het Algemeen Dagblad. Zojuist mocht ik, voor het eerst sinds ik partijleider van D66 ben, voor een volle zaal met leden staan. Wat een enthousiasme! Het is tijd om de impasse in de formatie te doorbreken: ik ben bereid onze blokkades op te heffen om met 6 partijen te gaan onderhandelen. https://t.co/87Krx0eqtJ — Sigrid Kaag (@SigridKaag) September 26, 2021 VVD en CDA willen wel graag verder regeren met de ChristenUnie. Die laatste partij heeft de afgelopen tijd steeds de boot afgehouden. Een kabinet met alleen PvdA of GroenLinks zagen VVD en CDA wel zitten, maar de beide linkse partijen willen alleen samen in een kabinet stappen. Dat weigeren VVD en CDA. Kaag zei de impasse rond de formatie te willen doorbreken. „Ik vind het verstandig en volwassen en het juiste om te doen.” Volgens haar snakt Nederland naar een doorbraak in het formatieproces. Ze ziet ook wel dat er tussen de zes partijen grote tegenstellingen zijn, maar ze zijn ook bereid om compromissen te sluiten. Dat bleek vorige week volgens haar tijdens de behandeling van de begroting voor volgend jaar in de Kamer. Het heeft de grote Mw. @SigridKaag behaagt het smaldeel #christenunie in haar armen te sluiten. Je moet als @gertjansegers wel heel laag zelfbeeld te hebben om hier op in te gaan. Maar ja er zal wel iets gemompeld worden als landsbelang om hier toch op internet kunnen gaan — Jan Backbier (@BackbierJ) September 27, 2021 D66 zei eerder in een nieuw kabinet voortgang te willen boeken op medisch-ethisch terrein, zoals de abortuswet en het wetsvoorstel over zogenoemd voltooid leven. Ook op Europees gebied moet er een andere wind gaan waaien. Daarom zag Kaag opnieuw praten met de ChristenUnie aanvankelijk niet zitten. Klimaat, onderwijs en woningnood zijn de thema’s waarop D66 zich wil richten, verklaarde Kaag. Een nieuw kabinet moet niet alles en beetje gaan aanpakken, maar een „aantal hoofdzaken heel goed doen”, aldus de D66-leider. „We komen er echt wel uit.” Metro-panel: ‘Als de formatie met Remkes mislukt, is het tijd voor nieuwe verkiezingen’
2021-09-24	, 14:57	Raounak Khaddari	Het Parool	    Huisje, boompje, baby: dat ligt voor millennials niet voor de hand  	https://www.parool.nl/nederland/huisje-boompje-baby-dat-ligt-voor-millennials-niet-voor-de-hand~ba1fe936/	Voor twintigers en dertigers van nu is aan kinderen beginnen niet ‘zomaar’ een kwestie van doen. Wel van zorgvuldig plannen, of afstel. Want hoe combineert ouderschap met een (onzekere) carrière, onbereikbare woningmarkt en een wereld in klimaatcrisis? Ze wil eerst kijken hoe het bij haar nieuwe werkgever gaat, en nog een grote reis maken met haar vriend. Misschien is het daarna tijd. Voor een vriendin die al langere tijd dezelfde partner heeft, is de vraag of ze een kind zou willen niet zomaar een kwestie van gevoel. “We hebben het er vaak over en altijd is de conclusie: misschien ooit, misschien nooit, in ieder geval nog niet.” Wanneer komt het uit, het krijgen van een kind? Volgens het Centraal Bureau voor de Statistiek is bij vrouwen het uitstel van het ouderschap een van de oorzaken van het relatief lage aantal kinderen dat de laatste jaren wordt geboren. Tot 2010 werden jaarlijks meer dan 180.000 kinderen geboren in Nederland. Sinds 2017 is dit minder dan 170.000 per jaar. In 2020 waren het er 168.000. Vooral vrouwen onder de dertig krijgen naar verhouding minder kinderen dan vroeger. De gemiddelde leeftijd bij de geboorte van het eerste kind is bij vrouwen inmiddels 30 jaar. Voor mannen is dat 32 jaar. Wel of niet een kind – het is vragen naar privéterrein, maar het is wel een onderwerp dat speelt in mijn sociale kring. Ook bij de singles en homo’s. Verliefd worden, samenwonen, trouwen, kinderen krijgen: het is allang geen vanzelfsprekende volgorde meer. Integendeel. Waar het krijgen van een kind lang gold als door God gegeven, als een vurige wens van velen of simpelweg als de maatschappelijke norm, is het tegenwoordig ook een stap die vooraf veelvuldig wordt ­gewogen én bevraagd. Dat is goed verklaarbaar, zeggen sociaal wetenschappers, gelet op het Nederland van nu. Twintigers en dertigers hebben een grotere keuzevrijheid dan ooit, maar worden tegelijkertijd serieus beperkt door maatschappelijke ontwikkelingen. “Jongvolwassen van nu zijn opgegroeid in een wereld waar veel mogelijk is: studeren, reizen, verschillende relaties uitproberen, wisselen van baan, het kan allemaal en het gebeurt ook,” zegt emeritus hoogleraar sociale demografie Jan Latten die deze week Geen Paniek! uitbracht, een boek over millennials en hun zoektocht naar liefde en geluk in de 21ste eeuw. In grote mate regie willen voeren over het eigen ­leven tekent twintigers en dertigers van nu, en de generatie na hen. Voor deze groep is de huidige welvaart vanzelfsprekend, zegt Latten. Zij weten niet beter dan dat auto’s geen luxegoederen meer zijn en dat vliegvakanties ook voor doorsnee gezinnen haalbaar zijn. Al die mogelijkheden en ambities lijken lastig te verenigen met een kinderwens. Tegelijkertijd kunnen millennials niet zomaar bouwen op een vaste baan of degelijk koophuis, ziet het Sociaal en Cultureel Planbureau – factoren die eveneens van invloed zijn bij een kinderwens. Het duurt langer voordat een vaste baan zich aandient, voor er voldoende inkomen is, een stabiele relatie en een geschikte woning. “Vooral academisch opgeleiden willen liever eerst baanzekerheid en carrière maken voor ze aan een kind beginnen,” zegt Latten. Zo fungeert de krappe woningmarkt onbedoeld ook als anticonceptie, stelt de hoogleraar vast. Ook het klimaat speelt een grotere rol in het ­leven van twintigers en dertigers. “De discussie over het al dan niet krijgen van een kind is ­anders bij jongvolwassen van nu dan andere ­generaties,” zegt hoogleraar filosofie van duurzaamheid en milieu, Marc Davidson. “Er zijn mensen die klimaatargumenten meewegen en soms besluiten helemaal geen kinderen te ­nemen of minder.” Zelfstandig grafisch vormgever en socialmediamanager Ripley de Bruyn (29) weet zo zeker dat ze geen kind wil dat ze zich in maart liet steriliseren. “Een kind heeft een enorme impact op het klimaat. Ik ben echt een natuurmens. Ik houd van de aarde en wil met respect omgaan met de wereld. Dat gaat verder dan minder plastic gebruiken, geen vlees eten en met de fiets gaan in plaats van de auto. Om echt de klimaatvoetafdruk te minimaliseren doen we er goed aan ons niet voort te planten. Kijk naar al het groen dat verdwijnt voor woningen. Je moet ­beseffen dat bomen onze longen zijn.” Als mensen aan De Bruyn vragen of ze er wel goed genoeg over heeft nagedacht om zo’n definitieve beslissing te nemen, draait ze de vraag om: “Denken mensen goed genoeg na om een kind te nemen? Ook dat is een definitieve beslissing met enorme gevolgen. Ben je zo egoïstisch dat je kosten wat het kost je eigen bloedlijn wil voortzetten?” De Britse prins Harry en zijn vrouw Meghan Markle hebben zelfs een prijs gekregen van een goed doel omdat zij de ‘verlichtende beslissing’ hebben genomen om hun gezin te beperken tot twee kinderen. De organisatie Population Matters prees de hertog en hertogin van Sussex voor hun rol in de impact op het milieu door niet meer kinderen te nemen. De Amerikaanse zangeres Miley Cyrus zei een kleine drie jaar geleden dat ze overwoog om geen kinderen te nemen vanwege klimaatverandering en de Britse activiste Blythe Pepino begon een beweging van ‘birthstrikers’: vrouwen die vanwege de klimaatcrisis bewust geen kinderen op de wereld zetten. In Nederland liet kunstenares Tinkebell zich in 2013 steriliseren als statement tegen overbevolking en oprakende grondstoffen. Hoogleraar Latten ziet de spagaat waarin sommigen zich bevinden. “Je hebt als collectiviteit, en dat zijn we als samenleving, nakomelingen nodig. Je hebt generaties nodig om door te leven. En tegelijkertijd willen sommigen de aarde niet meer belasten. Dat kan een lastige keuze zijn.” Toch, het feit dat er wordt nagedacht over het wel of niet krijgen van kinderen ziet Latten als een positieve ontwikkeling. “Bewust kiezen voor al dan niet een kind is goed. Bijvoorbeeld om het feit of je kinderen opvoeden zelf aankunt. Dat geldt ook voor de vraag of je het bij een of meer houdt. Tot nog toe blijft ongeveer 1 op de 5 kinderloos om wat voor reden dan ook. Maar voor sommigen bepaalt de natuur uiteindelijk.” “In de jaren zeventig was de pil er nog niet en abortus was wettelijk verboden. Vandaar dat wij gingen demonstreren: we wilden baas in eigen buik zijn. Hoe kan een vrouw haar leven plannen als ze op ieder moment ongewenst of onverwacht zwanger kan worden? Er waren wel voorbehoedsmiddelen, maar dat was een heel gedoe. Dan moest je een pessarium halen of een zaaddodende pasta. En later moest je de hele handel met lauw water en azijn schoonspoelen. Als je wilde voorkomen dat je zwanger werd, moest je daar dus heel veel moeite voor doen.” “Sommigen wilden geen kind omwille van de overbevolking of uit angst voor de atoombom, dat speelde toen. Ik vraag me bij dit vraagstuk vooral af: moet alles wat kan en kan alles wat moet? Wat ik daarmee bedoel? Wij zijn nu baas in eigen buik, maar die heerschappij bezitten we alleen maar omdat de medische wetenschap methoden heeft gevonden om de houdbaarheid van de vruchtbaarheid te rekken. De vraag is: hoever ga je? Je kunt eindelijk uitstellen omdat je denkt dat de medische wetenschap helpt, maar we moeten ook eens aan de kant van medische ethiek denken. Het boek Onbeperkt Vruchtbaar van Larissa Pans beschrijft dat ook. Je kunt eindeloos blijven uitstellen door bijvoorbeeld ivf, maar ik vind dat er van tevoren goed moet worden nagedacht over het uitstellen van een kind. Een baby is geen project.” “Ikzelf was 30 toen ik mijn eerste kind kreeg en 32 toen ik mijn tweede kind kreeg. Dat was toen heel oud. Bij mij was het een combinatie van uitstellen en toen ik een keer ongepland zwanger was, had ik iemand gevonden die me kon helpen toen abortus nog niet legaal was. Sommige vriendinnen van mij kregen ongepland, onverwachts en ongewenst kinderen en moesten hun studie afbreken.” Elke nieuwe generatie die er woont en werkt, verandert Amsterdam. Journalist Raounak Khaddari (27) onderzoekt in deze serie hoe twintigers en dertigers hun weg zoeken in de stad. De vorige afleveringen: ♦ ‘De ware’ vinden anno nu: het moet perfect zijn, anders swipen we verder ♦ Starters krijgen amper voet aan de grond in Amsterdam: ‘Op mijn 32ste wéér op kamers. Dat is toch pijnlijk?’ ♦ Niet langer diploma’s, maar vaardigheden zetten de toon op de arbeidsmarkt ♦ Wanneer is een betere versie van jezelf goed genoeg? Op Instagram lijkt het alsof het altijd beter kan
2021-09-24	, 01:00	Jarron Kamphorst	Trouw	    ‘Leve tsaar Poetin, want democratie is een grap: Oligarchen met geld dicteren wat er moet gebeuren - ook in Nederland of de VS’  	https://www.trouw.nl/verdieping/leve-tsaar-poetin-want-democratie-is-een-grap-oligarchen-met-geld-dicteren-wat-er-moet-gebeuren-ook-in-nederland-of-de-vs~b2746528/	Konstantin Malofejev is een uitgesproken monarchist, creationist en nationalist. In Rusland staat hij bekend als de ‘orthodoxe oligarch’. Zijn organisatie selecteerde kandidaten voor de afgelopen parlements-verkiezingen. ‘De monarchie is de enige oplossing voor Rusland.’ In een keurig op maat gesneden pak en met een al even netjes getrimde baard zit Konstantin Malofejev in zijn kantoor in Moskou. Achter hem glinstert het goud van een handvol Russisch-Orthodoxe iconen die vanaf een plank aan de muur over zijn schouder meekijken. “Ik ben een toegewijd christen, zoals u ziet”, vertelt hij via een videoverbinding terwijl hij naar de religieuze parafernalia wijst. “En dat is nog zacht uitgedrukt.” In Rusland staat de 47-jarige Malofejev inderdaad beter bekend als de ‘orthodoxe oligarch’. Een bijnaam die hij enerzijds dankt aan zijn religieuze, conservatieve en nationalistische gedachtegoed en anderzijds aan een fortuin dat hij met zijn investeringsfonds Marshall Capital Partners wist te vergaren. Zelf moet Malofejev overigens niets hebben van de bijnaam. “Allereerst ben ik helemaal niet zo rijk als iedereen beweert en bovendien deelde ik niet mee in de privatisering van staatsbedrijven in de jaren negentig die tot het ontstaan van de oligarchie leidde.” Zelf houdt hij het daarom liever op ‘christelijk filantroop’. Hoe dan ook groeide Malofejev de voorbije jaren uit tot een van de belangrijkste zakenlieden en lobbyisten in Rusland. Die positie heeft hij voornamelijk te danken aan zijn gedachtegoed dat goeddeels aansluit bij de conservatieve ideologie die de afgelopen jaren ook onder president Poetin en zijn politieke kameraden in zwang is. Malofejevs invloed in de hoogste regionen van de Russische elite blijkt bijvoorbeeld uit het feit dat hij sinds 2019 plaatsvervangend hoofd is van de Wereldraad van het Russische Volk, een organisatie die als doel heeft ‘alle Russische mensen via de Russisch Orthodoxe Kerk te verenigen, ongeacht het land van verblijf’. Leider van de organisatie is patriarch Kirill, het hoofd van de Russisch Orthodoxe Kerk, en president Poetin is een graag geziene gast op de bijeenkomsten van de raad. Binnen het Kremlin zelf heeft Malofejev eveneens warme contacten. Zoals met Igor Sjtsjegolev, een voormalig studiegenoot van Malofejev, die van 2008 tot 2012 als minister van telecommunicatie diende en tegenwoordig geldt als een van de topambtenaren binnen de presidentiële administratie. Ook het voormalig hoofd van de Russische spoorwegen Vladimir Jakoenin, die al sinds de jaren negentig dicht bij de president staat, behoort tot de cirkel van vertrouwelingen van Malofejev. Maar de innige band tussen Malofejev en de Russische autoriteiten kwam pas echt aan het licht in 2014, toen het conflict in Oost-Oekraïne losbarstte. Destijds was Malofejev een van de figuren die het Kremlin aan de pro-Russische separatisten in het buurland verbond. Zo was een van zijn voormalig werknemers Aleksandr Borodaj korte tijd premier van de zelfverklaarde republiek Donetsk. Een andere ex-werknemer, Igor Girkin, was enige tijd opperbevelhebber en minister van defensie in de afvallige regio. Door die connecties belandde Malofejev in juli 2014 op de sanctielijst van de Europese Unie en de Verenigde Staten. Naast zijn veronderstelde banden met de separatistenleiders beschuldigt het Westen hem ervan ‘financiële en materiële steun’ te leveren aan de rebellen. In eigen land pakte de betrokkenheid bij het conflict in Oost-Oekraïne juist goed uit voor Malofejev. Het gaf hem de kans om zich nog duidelijker op te werpen als Russisch patriot en vlaggendrager van conservatieve en traditionele waarden die naar zijn mening – en die van het Kremlin – in toenemende mate onder vuur liggen vanuit het decadente, arrogante en verdorven Westen. Om dat pro-Russische en antiwesterse moralisme verder te verspreiden, maakt Malofejev gebruik van eigenhandig gefinancierde belangengroepen. De spraakmakendste van die organisaties is zonder meer Tsargrad, dat volgens de eigen website dient als ‘platform en stem van de Russisch-Orthodoxe meerderheid’. Ook binnen Tsargrad valt de verwevenheid met de top van het politieke establishment op. Binnen het bestuur loopt onder meer Sergej Glazjev rond die jarenlang diende als politiek adviseur van Poetin. En ook Aleksandr Doegin, een van de belangrijkste politieke ideologen binnen het Kremlin, is verbonden aan de organisatie. Malofejev beschrijft het gedachtegoed van Tsargrad en zichzelf als ‘orthodox, imperialistisch en patriottisch’. Daar vloeit onder meer de ietwat anachronistische wens uit voort om het Russische keizerrijk te herstellen zoals dat ten tijde van de tsaren bestond. Aan het hoofd van zo’n nieuw Russisch imperium staat wat hem betreft een absolute monarch die in zijn eentje leidinggeeft aan een maatschappij waar christelijk-orthodoxe normen en waarden het leven dicteren. Om die utopie te verwezenlijken, heeft Tsargrad sinds 2015 onder meer een eigen online tv-station dat het evangelie van Malofejev predikt. Met regelmaat zendt het kanaal items uit die voor opschudding zorgen. Zoals in 2017 toen er een video op de website van de organisatie verscheen waarin Russische homoseksuelen werd gevraagd het land met een enkele vliegreis te verlaten. “Als u homoseksueel bent en wenst te emigreren uit Rusland, betaalt Tsargrad met alle plezier uw ticket”, zo stond er in het bericht onder de video. Iedereen die interesse had in het aanbod kon zich melden mits ze een ‘medische verklaring’ hadden die getuigde van ‘sodomie of andere vormen van perversie’. Een ander verslag over de Amerikaanse organisatie Planned Parenthood, een club die zich onder meer inzet voor de verbreding van abortuswetgeving in de Verenigde Staten, draaide uit op een ondubbelzinnige beschouwing over ‘Amerikaanse satanisten’ die ‘openlijk het vermoorden van kinderen steunen’. Maar naast deze functie als spreekbuis voor een ultraorthodoxe ideologie, zet Malofejev Tsargrad ook in als vehikel om politieke invloed uit te oefenen. Zo ook tijdens de parlementsverkiezingen van afgelopen weekend. “Wij willen als organisatie mensen in de politiek die de Russische natie, het volk, vertegenwoordigen. Daarom moeten parlementariërs onze traditionele, Russische waarden onderschrijven.” “Die bestaan uit ons geloof, ons vaderland en ons volk.” “Iedereen die vóór de Russische staat is. Wij zijn Russische nationalisten en als Russisch nationalist kan je niet tegen de Russische staat zijn. De creatie van een staat is immers het hoogst haalbare voor elke natie: het is de ultieme vorm van zelfbeschikking van een volk. Iemand die tegen de Russische staat is, is daarom in mijn ogen geen Rus.” “We hebben een project opgetuigd onder de noemer ‘people voting’. Op ons tv-kanaal hebben we een oproep geplaatst waarbij ruim 1,3 miljoen mensen vragen konden selecteren die ze aan hun kandidaat wilden stellen. Daar zijn uiteindelijk vijf hoofdvragen uitgekomen.” “De eerste was: bestaat God? De tweede: van wie is de Krim? De derde: heeft u voor of tegen de nieuwe grondwet gestemd vorig jaar? Vraag vier luidde: in welk land krijgen uw kinderen onderwijs? En vijf: bent u voor gayprides?” “Ja, onze vrijwilligers hebben in aanloop naar de verkiezingen meer dan 2200 kandidaten voor de parlementsverkiezingen deze vragen voorgelegd.” “Er was bijvoorbeeld een vrouw die kandidaat wilde staan voor Verenigd Rusland [de regeringspartij die president Poetin steunt, red.], maar zij was een uitgesproken feministe. Ze was voor abortus en dat soort zaken. Uiteindelijk is zij van de lijst gehaald, omdat wij druk hebben uitgeoefend. Hetzelfde deden we bij andere partijen”. “Ik heb hem weleens ontmoet, maar er is geen relatie. Hij is de leider van mijn land en ik ben slechts een zakenman.” “Klopt. Ik droom van een monarchie. De monarchie is de enige oplossing voor Rusland.” “Omdat een republiek een grap is. Net als democratie. Oligarchen met geld dicteren wat er moet gebeuren in democratieën als Nederland, het Verenigd Koninkrijk en de Verenigde Staten.” “Nee. In een democratie spelen te veel vuile spelletjes op de achtergrond. Dat is in een absolute monarchie niet het geval. Daar zijn de zaken recht voor zijn raap. De leider doet zich niet anders voor dan hij is. Wat stelt een democratisch president nou voor? Is Macron nou echt de leider van de Franse natie? Laat me niet lachen.” “Zeker. Ik waardeer ook wat we in Rusland hebben. Ik ben er ook van overtuigd dat als we de titel van de president naar keizer veranderen en het land voortaan keizerrijk noemen, er niet eens zo gek veel hoeft te veranderen.” “Ja. Niemand is in staat om Rusland beter bij elkaar te houden dan president Poetin nu doet.” “Dat zijn zielige mensen. Ze kunnen hun levens beter aan interessantere dingen wijden dan te vechten voor de mogelijkheid om hun perversiteit uit te oefenen.” “Zeker. De Golfstaten of een land als Saoedi-Arabië. Als dat republieken waren, zouden ze hartstikke corrupt zijn.” “Dat is niet waar. Ik ben er geweest, voor zaken onder andere. En ik kan u verzekeren dat het een stuk minder corrupt is dan Nederland, omdat het systeem duidelijk is. Zeker, een lid van de Saoedische koninklijke familie kan en mag meer, maar in democratische systemen doen de leiders en oligarchen alsof ze gelijk zijn aan de burgers, terwijl dat helemaal niet waar is. Dat is de grote leugen achter democratie.” “Vanwege humanitaire hulp aan de Volksrepubliek Donetsk.” “Medicijnen voor kinderen en ziekenhuizen. Er waren destijds grote tekorten.” “Ik heb geen idee wat zij zeggen. Maar dat is niet waar.” “Zeker.” “Alexander was mijn pr-manager voorheen. Nadat hij richting de Volksrepubliek Donetsk vertrok, hadden we geen professionele relatie meer. Maar we zijn nog altijd vrienden.” “Ik denk dat we dichter en dichter bij het moment komen dat wij als Rusland Oekraïne absorberen.” “Natuurlijk. Ik ben de grootste voorstander van de restauratie van het Russische ­keizerrijk. Uiteraard ben ik daarvoor.” “Dat ze niets van internationaal recht begrijpen. Artikel 1 van het Handvest van de Verenigde Naties benoemt het recht van een volk om zijn eigen lot te bepalen. Het recht op zelfbeschikking van volkeren. Dat is wat er gebeurde op de Krim met het referendum dat er werd gehouden en waarbij 96 procent van de mensen voor aansluiting bij Rusland stemde. Waarom kunnen westerse landen dat niet accepteren, terwijl ze wel akkoord gingen met de afscheiding van Kosovo van Servië? Dan meet je met twee maten.” “En de situatie in Kosovo was heel anders? Houd toch op.” Konstantin Malofejev werd in 1974 geboren in een buitenwijk van Moskou en studeerde in 1996 af in internationaal recht aan de Staatsuniversiteit Moskou. Op zijn 31ste richtte hij het investeringsfonds Marshall Capital Partners op waarmee hij onder meer een belang van ruim 10 procent vervaardigde in de Russische telecomgigant Rostelecom. Volgens onderzoeksplatform The Bell hadden Malofejevs aandelen in de telecomprovider – die hij in 2013 verkocht – een waarde van zo’n één miljard dollar. Volgens de officiële uitslag heeft regeringspartij Verenigd Rusland bijna 50 procent van de stemmen behaald bij de parlementsverkiezingen. En dat terwijl de peilingen vooraf op een kwart wezen. Hoe kan dat?
2021-09-24	 16:13 uur      	QuirineBrouwer	metronieuws.nl	Kwart Nederlandse vrouwen werd ondanks gebruik anticonceptie zwanger	https://www.metronieuws.nl/in-het-nieuws/binnenland/2021/09/gebruik-anticonceptie-ongepland-zwanger/	Uit een onderzoek van farmaceutisch bedrijf Organon Benelux onder duizend vrouwen tussen de 16 en 44 jaar is gebleken dat een kwart van deze vrouwen ongepland zwanger is geworden, ondanks het gebruik van anticonceptie. De pil lijkt hierbij het grootste probleem te zijn. Het percentage van ongeplande zwangerschappen blijft wereldwijd hoog. Ongeveer 121 miljoen vrouwen raken per jaar ongepland zwanger, meldt Organon in een persbericht. Ook in Nederland is het aantal ongeplande zwangerschappen groot. Uit een onderzoek onder duizend Nederlandse vrouwen bleek dat een kwart van hen wel eens ongepland zwanger is geraakt, terwijl ze anticonceptie gebruikten. Een kwart van de vrouwen die dit overkwam, koos voor een abortus. 25 procent van de ondervraagden was tijdens de ongeplande zwangerschap jonger dan 30 jaar. De ongeplande zwangerschappen waren het gevolg van niet goed werkende anticonceptie, of niet juist gebruikte anticonceptie. Onder de deelnemers van het onderzoek gaf meer dan de helft (53 procent) aan dat ze wel eens een pil vergeten in te nemen. Een kleiner aantal (15 procent) heeft ook wel eens een ervaring gehad waarbij het condoom brak of niet goed werkte. Ruim 40 procent van de vrouwen geeft ook aan geen anticonceptie (meer) te gebruiken vanwege de negatieve bijwerkingen. Steeds vaker stoppen vrouwen om die reden met de pil en gaan ze over op een spiraal of het gebruiken van condooms. In het onderzoek geeft een kwart van de vrouwen aan open te staan voor een spiraal met of zonder hormonen. 12 procent zou wel willen overstappen op het gebruiken van condooms. Toch zijn de resultaten van het onderzoek niet enkel negatief: bijna de helft van de vrouwen (43 procent) die ongepland zwanger raakte, zegt dat de zwangerschap hun leven in positieve zin heeft veranderd. Meer jongeren willen mannelijke anticonceptie, maar hoe werkt dat?
2021-09-21	00:51:28+00:00	Unknown	nu.nl	Voor het eerst arts in Texas aangeklaagd om nieuwe strenge abortuswetgeving	https://www.nu.nl/algemeen/6158130/voor-het-eerst-arts-in-texas-aangeklaagd-om-nieuwe-strenge-abortuswetgeving.html	 Een arts in de Verenigde Staten zegt dat hij eerder deze maand bewust de nieuwe abortuswetgeving in de staat Texas heeft overtreden. Gynaecoloog Alan Braid schreef dit weekend in de krant The Washington Post dat hij dat deed om een proces uit te lokken en zo de eerder deze maand in Texas ingevoerde strenge abortuswetgeving door de rechter te laten toetsen. Braid voerde de abortus op 6 september uit bij een vrouw in het eerste trimester van haar zwangerschap. „Ik handelde omdat het mijn plicht was om voor deze patiënt te zorgen, zoals ik bij alle patiënten doe, en omdat ze een fundamenteel recht op deze zorg heeft,” stelde de arts in zijn ingezonden brief. „Ik begrijp dat er juridische gevolgen kunnen zijn, maar wil er zeker van zijn dat Texas niet met zo’n overduidelijk ongrondwettelijke wet kan wegkomen zonder dat die getoetst wordt,” schreef hij verder. Sinds 1973 is abortus in alle staten van de VS toegestaan, zolang de foetus niet levensvatbaar is; grofweg tot 24 weken. Braid, die in 1972 begon als arts, laat in zijn brief verder weten dat hij in zijn eerste jaar als gynaecoloog drie tieners heeft zien sterven door illegaal uitgevoerde abortussen. „Ik kan niet achterover leunen en toezien hoe we teruggaan naar 1972,” schrijft hij nu. De staat Texas voerde aan het begin van deze maand een wet in die abortus vanaf de zesde week van de zwangerschap strafbaar stelt. Burgers kunnen een zaak aanspannen tegen iedereen die meewerkt aan een abortus na zes weken. Als zij in het gelijk worden gesteld moet de gedaagde een boete van minimaal 10.000 dollar (8.500 euro) betalen. Eerder deze maand daagde het Amerikaanse ministerie van Justitie de staat Texas al voor de rechter in een poging de wet terug te draaien. Pogingen van andere staten om abortus na zes weken al te verbieden werden steeds geblokkeerd door de rechter. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-09-21	, 02:22	Het Parool	Het Parool	    Arts in Texas aangeklaagd om strenge antiabortuswetgeving te toetsen  	https://www.parool.nl/wereld/arts-in-texas-aangeklaagd-om-strenge-antiabortuswetgeving-te-toetsen~b8ce4ad4/	 Een zwanger meisje van 15-jaar oud kwam te overlijden nadat ze verplicht werd rattengif in te nemen door haar 17-jarige geliefde. De jongen ging over tot de bizarre daad omdat hij mogelijk abortus wou forceren, en dacht dat het gif daarbij zou helpen. Dat zorgde er echter voor dat ze op een zeer pijnlijke wijze aan haar eind kwam, melden de autoriteiten zaterdag. Het koppel was woonachtig in de Boliviaanse stad Cochabamba. De samenleving maakt zich enorm zorgen om geweld jegens vrouwen in het land. Een vrouwenorganisatie in de natie (Mujeres de Fuego), vertelt dat ze pleit voor meer voorlichting aangezien dames steeds slechter zouden worden behandeld. De jongeman is hangende het onderzoek aangehouden door de politie.
2021-09-21	, 02:21	Redactie Trouw	Trouw	    Arts in Texas aangeklaagd om strenge anti-abortuswetgeving te toetsen  	https://www.trouw.nl/nieuws/arts-in-texas-aangeklaagd-om-strenge-anti-abortuswetgeving-te-toetsen~b8ce4ad4/	"Een arts uit Texas heeft met een bekentenis in The Washington Post met succes een rechtszaak uitgelokt. Alan Braid schreef het afgelopen weekeinde een ingezonden stuk waarin hij toegaf de nieuwe strenge abortuswet te hebben overtreden. Hij is nu aangeklaagd door advocaten uit twee andere staten die de rechtsgeldigheid van de omstreden wet willen toetsen. In de nieuwe wet staat dat een arts geen abortus meer mag uitvoeren als er een hartslag is waar te nemen, wat meestal rond de zes weken zwangerschap mogelijk is. Vaak weten vrouwen op dat moment nog niet eens dat ze zwanger zijn. Als iemand vermoedt dat een arts zich niet aan de wet heeft gehouden mag diegene de betreffende arts en iedereen die de vrouw heeft geholpen aanklagen. Er zijn geen uitzonderingen voor verkrachting of incest. Braid schreef dat hij op 6 september een abortus heeft uitgevoerd bij een zwangerschap waar al een hartslag was te horen. “Ik handelde omdat het mijn plicht is om voor deze patiënt te zorgen, net als voor al mijn andere patiënten, en omdat ze een fundamenteel recht op deze zorg heeft”, zo lichtte hij zijn besluit in de krant toe. “Ik begrijp dat er juridische gevolgen kunnen zijn, maar ik wil er zeker van zijn dat Texas niet met zo’n overduidelijk ongrondwettelijke wet kan wegkomen zonder dat die getoetst wordt.” De gynaecoloog legt uit dat hij zich de tijd nog goed kan herinneren waarin abortus illegaal was en drie tieners overleden door illegale abortussen. “Ik kan niet achteloos toekijken hoe we terugkeren naar de praktijken van voor 1972"", schrijft hij. “Ik neem een persoonlijk risico, maar ik geloof hier volledig in.” In 1973 oordeelde het hooggerechtshof in de omstreden zaak Roe v. Wade dat abortus een grondrecht was voor vrouwen. Maar daar maakt de nieuwe wet in Texas eerder deze maand dus een einde aan. De wet laat de handhaving van het verbod over aan de burgers en beloont hen met een premie van tenminste 10.000 dollar als ze met succes iemand aanklagen die heeft geholpen een dergelijke abortus uit te voeren. Ook de gerechtskosten worden vergoed. De zaak is aangespannen door twee geschorste advocaten. Een van hen, Oscar Stilley uit de staat Arkansas, zei maandag in een telefoongesprek met Reuters dat hij tegen de abortuswet in Texas is en de rechtbank op deze manier wil dwingen om de wettigheid ervan te beoordelen. Stilley zit in huisarrest, waar hij het laatste deel van een straf van 15 jaar uitzit wegens belastingontduiking. De andere aanklager is Felipe Gomez uit de staat Illinois."
2021-09-20	07:41:49+00:00	Unknown	nrc	Arts voert abortus uit in Texas om proces uit te lokken	https://www.nrc.nl/nieuws/2021/09/20/arts-voert-abortus-uit-in-texas-om-proces-uit-te-lokken-a4058894	N.B. Het kan zijn dat elementen ontbreken aan deze printversie. Een arts in de Verenigde Staten zegt dat hij eerder deze maand bewust de nieuwe abortuswetgeving in de staat Texas heeft overtreden. Gynaecoloog Alan Braid schreef dit weekend in de krant The Washington Post dat hij dat deed om een proces uit te lokken en zo de eerder deze maand in Texas ingevoerde strenge abortuswetgeving door de rechter te laten toetsen. Braid voerde de abortus op 6 september uit bij een vrouw in het eerste trimester van haar zwangerschap. „Ik handelde omdat het mijn plicht was om voor deze patiënt te zorgen, zoals ik bij alle patiënten doe, en omdat ze een fundamenteel recht op deze zorg heeft,” stelde de arts in zijn ingezonden brief. „Ik begrijp dat er juridische gevolgen kunnen zijn, maar wil er zeker van zijn dat Texas niet met zo’n overduidelijk ongrondwettelijke wet kan wegkomen zonder dat die getoetst wordt,” schreef hij verder. Sinds 1973 is abortus in alle staten van de VS toegestaan, zolang de foetus niet levensvatbaar is; grofweg tot 24 weken. Braid, die in 1972 begon als arts, laat in zijn brief verder weten dat hij in zijn eerste jaar als gynaecoloog drie tieners heeft zien sterven door illegaal uitgevoerde abortussen. „Ik kan niet achterover leunen en toezien hoe we teruggaan naar 1972,” schrijft hij nu. De staat Texas voerde aan het begin van deze maand een wet in die abortus vanaf de zesde week van de zwangerschap strafbaar stelt. Burgers kunnen een zaak aanspannen tegen iedereen die meewerkt aan een abortus na zes weken. Als zij in het gelijk worden gesteld moet de gedaagde een boete van minimaal 10.000 dollar (8.500 euro) betalen. Eerder deze maand daagde het Amerikaanse ministerie van Justitie de staat Texas al voor de rechter in een poging de wet terug te draaien. Pogingen van andere staten om abortus na zes weken al te verbieden werden steeds geblokkeerd door de rechter. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-09-20	06:00:17+00:00	Unknown	GFC Nieuws	Zwanger tienermeisje verplicht insecticide in te nemen van haar vriend en overlijdt	https://www.gfcnieuws.com/zwanger-tienermeisje-verplicht-insecticide-in-te-nemen-van-haar-vriend-en-overlijdt/	GFC NIEUWSREDACTIE- Een zwanger meisje van 15-jaar oud kwam te overlijden nadat ze verplicht werd rattengif in te nemen door haar 17-jarige geliefde. De jongen ging over tot de bizarre daad omdat hij mogelijk abortus wou forceren, en dacht dat het gif daarbij zou helpen. Dat zorgde er echter voor dat ze op een zeer pijnlijke wijze aan haar eind kwam, melden de autoriteiten zaterdag. Het koppel was woonachtig in de Boliviaanse stad Cochabamba. De samenleving maakt zich enorm zorgen om geweld jegens vrouwen in het land. Een vrouwenorganisatie in de natie (Mujeres de Fuego), vertelt dat ze pleit voor meer voorlichting aangezien dames steeds slechter zouden worden behandeld. De jongeman is hangende het onderzoek aangehouden door de politie.
2021-09-20	, 01:00	Seije Slager	Trouw	    Trudeaus gok op nieuwe verkiezingen kon best eens verkeerd uitpakken  	https://www.trouw.nl/nieuws/trudeaus-gok-op-nieuwe-verkiezingen-kon-best-eens-verkeerd-uitpakken~b08ed224/	Premier Justin Trudeau wilde zijn regering aan een meerderheid helpen door tussentijdse verkiezingen uit te schrijven. Maar die gok kan zich maandag ook tegen hem keren. Huh, alweer verkiezingen? Het is immers nog geen twee jaar geleden dat Canada voor het laatst naar de stembus ging, en de politici toch echt voor vier jaar een mandaat kregen. Er is nu ook geen politieke crisis of acute noodsituatie die dringend een nieuw mandaat vergt. Toch schreef premier Justin Trudeau vorige maand ineens verkiezingen uit. Als reden gaf hij op dat ‘Canadezen moeten kiezen hoe we het gevecht tegen Covid-19 beëindigen’. Een rechtvaardiging die in Canada met de nodige scepsis werd begroet. Opiniepeilingen laten immers zien dat de bevolking in ruime meerderheid achter zijn coronabeleid staat. Burgers die echt wat te kiezen willen hebben, zullen bovendien ook bij de andere grote partijen geen diametraal tegengestelde plannen voor de coronabestrijding aantreffen, hooguit wat smaakverschillen over de vraag hoe dwingend vaccinaties mogen worden voorgeschreven. De echte reden voor de nieuwe verkiezingen, daar twijfelt in Canada niemand aan, was dat de centrum-linkse Liberal Party van Trudeau er vorige maand nogal florissant voor stond in de peilingen, en hij dacht die voorsprong te kunnen verzilveren. Twee jaar geleden waren de verkiezingen voor hem namelijk niet helemaal volgens plan gegaan. De Conservatieven haalden toen meer stemmen, en weliswaar bleef de Liberal Party met dank aan de grillen van het districtenstelsel de grootste in het parlement, de partij verloor ook haar absolute meerderheid. Die meerderheid wil Trudeau nu terug. Al snel na het uitschrijven van de verkiezingen begon het gemopper. Bij politiek links, waar Jagmeet Singh, de leider van de sociaal-democratische New Democratic Party, het ‘egoïstisch’ noemde van Trudeau om een verkiezing uit te schrijven terwijl de pandemie nog niet voorbij is. Bij politiek rechts, waar Erin O’Toole, leider van de Conservatieven, Trudeau berispte om het feit dat hij de coronabestrijding met deze verkiezingen onnodig politiseert. En ook bij Trudeaus eigen aanhang. Want in de peilingen begon Trudeau al snel te zakken, tot het punt dat O’Toole hem voorbijgestreefd was. Inmiddels staan de twee weer gelijk. Landelijke peilingen zeggen overigens niet zo heel veel in Canada, waar een paar cruciale districten de doorslag kunnen geven. Maar dat het maandag spannender is dan Trudeau een maand geleden dacht dat het zou worden, dat is duidelijk. De opmars van O’Toole is interessant, omdat hij juist naar het midden stuurt om Trudeau zetels af te pakken. Terwijl in de meeste westerse democratieën de conservatieve partijen hun oren laten hangen naar populistisch-rechts, is daar in het overwegend progressieve Canada niet zo veel te halen. Vorig jaar won O’Toole de interne verkiezingen in zijn partij nog door zich als een degelijke rechtse conservatief op te stellen. Maar sinds hij lijsttrekker is, presenteert hij zich als een moderne, invoelende conservatief, die pal voor het recht op abortus staat, en die zich voorstander toont van een belasting op CO2. “Wij zijn niet meer de conservatieve partij van je vader”, lonkte O’Toole afgelopen week in een toespraak naar jongere kiezers, die ideologisch misschien dichter bij de Liberal Party staan, maar die Justin Trudeau beu zijn. Want dat is de andere verklaring voor O’Tooles opmars. Justin Trudeau geldt internationaal misschien nog als een charismatische verschijning, maar in eigen land heeft hij van alle lijsttrekkers de laagste populariteitscijfers. Dat zijn partij het nog altijd goed doet in de peilingen, lijkt eerder aan zijn beleid dan aan zijn persoon te liggen. Een derde de kiezers van de Liberal Party geeft de persoon van de lijsttrekker op als reden om misschien toch nog van stem te wisselen. Trudeau geldt in zijn eigen land inmiddels als het type politicus dat anderen op hoge toon de les leest, maar zelf net zo goed meedoet met allerlei politieke spelletjes. O’Toole weet dat sentiment handig te verwoorden, door het karakter van de premier tot inzet te maken van de verkiezingen. “Iedere Canadees heeft in het echte leven wel eens te maken gehad met een Justin Trudeau”, sprak hij. “Iemand die bevoorrecht is, en overal recht op denkt te hebben, maar die altijd aan zichzelf denkt. Zoals hij ook aan zichzelf dacht toen hij deze dure en onnodige verkiezingen uitschreef.” En dus staat voor Trudeau vandaag niet alleen zijn premierschap op het spel, maar ook zijn politieke toekomst. Ook in zijn eigen partij zijn ze niet meer zo blij met hem. “Hij is wat de Liberals nu hebben, dus blijven ze achter hem staan”, aldus hoogleraar Canadese geschiedenis Robert Bothwell in een interview met persbureau AP. “Maar als hij verliest, is hij gezien.” En ook als hij wint, kan het deze keer maar beter een echte meerderheid worden. Als het resultaat van deze ongebruikelijke exercitie opnieuw een minderheidsregering is, dan ‘worden de messen geslepen’, voorspelt Bothwell. Er bestaat een mogelijkheid dat de Conservatieven vandaag een parlementaire meerderheid behalen, in een land waar ongeveer zestig procent van de bevolking op linkse partijen stemt. Dat komt door het ‘first past the post’-systeem, dat Canada gebruikt. Om een district en daarmee een zetel te winnen hoef je geen meerderheid te halen; je hoeft alleen maar de grootste te worden. Zo kan een rechtse partij in theorie met dertig procent van de stemmen een district winnen, als de rest van de stem verdeeld wordt onder concurrerende linkse partijen. In de praktijk betekent het dat veel kiezers op het laatste moment een strategische keuze maken, gebaseerd op de verwachte uitkomst van hun district. En dat het voorspellen van verkiezingsuitslagen in Canada heel lastig is. Justin Trudeau beloofde ooit om het Canadese kiessysteem te hervormen in de richting van een meer evenredig stelsel. Hij zou daar zeker steun voor vinden bij de kleinere, eveneens centrumlinkse, New Democratic Party. Maar die belofte is Trudeau nooit nagekomen. Kennelijk lonkte het perspectief van een absolute meerderheid met minder dan de helft van de stemmen toch te veel. Maar het niet nakomen van die belofte kan hem ook duur komen te staan, als linkse partijen de verkiezingen van elkaar verliezen, en de Conservatieven er met de buit vandoor gaan. Voor een zelfbenoemde vertegenwoordiger van een nieuwe politiek was het extra schadelijk dat hij uiteindelijk toch terugschrok voor de invoering van een nieuw kiesstelsel. Voor de premier die klimaatverandering serieus ging nemen was het extra schadelijk dat hij toch de plannen voor een omstreden oliepijpleiding doorzette.
2021-09-13	, 08:52	Wendy Lubberding	Het Parool	    In De dokter komt een sterke Janni Goslinga in de wurggreep van identiteitspolitiek  	https://www.parool.nl/kunst-media/in-de-dokter-komt-een-sterke-janni-goslinga-in-de-wurggreep-van-identiteitspolitiek~b2304497/	 Het Amerikaanse ministerie van Justitie heeft donderdag een rechtszaak aangespannen tegen Texas, om de omstreden abortuswet die in de staat is ingevoerd van tafel krijgen. De wet is „duidelijk in strijd met de grondwet”, zei minister van Justitie Merrick Garland volgens internationale persbureaus bij een persconferentie. Abortus is in Texas sinds 1 september nog slechts toegestaan tot zes weken na de bevruchting. De wet is volgens Garland overduidelijk bedoeld „om te voorkomen dat vrouwen hun grondwettelijke rechten uitoefenen”. Hij benadrukt dat zijn ministerie er is om „toe te zien op naleving van de grondwet”. Het ministerie heeft de zaak aangespannen bij een federale rechter in Texas. Die zal, zo hoopt de regering, oordelen dat de abortuswet ongeldig is. Burgers, en niet de overheid, zijn verantwoordelijk voor handhaving van de nieuwe abortuswet. Ze kunnen een civiele procedure aanspannen tegen iedereen die op enige wijze meehelpt aan een abortus. Als burgers zo’n zaak winnen, moet de gedaagde ze minimaal 10.000 dollar (circa 8.500 euro) betalen. Op die manier wordt het voor vrouwen die hun foetus willen laten weghalen, vrijwel onmogelijk om daar nog ondersteuning bij te krijgen. Vrouwen die abortus laten plegen, kunnen niet voor de rechter worden gedaagd. Veel vrouwen weten na zes weken nog niet dat ze zwanger zijn; in Texas vond zo’n 15 procent van de abortussen binnen de zes weken plaats. Op de wet komt veel kritiek, vooral uit progressieve kringen. President Joe Biden heeft de Texaanse abortuswetgeving „bijna on-Amerikaans” genoemd. Democratische politici riepen Garland iets te doen aan de situatie. Mocht de rechter in Texas besluiten dat de wet niet geldig is, dan zou dat vonnis ingaan tegen een beslissing van het Hooggerechtshof vorige week. Dat hield de wet toen met een nipte meerderheid in stand. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-09-13	 12:13 uur      	Kristelvan den Bergh	metronieuws.nl	Uber moet chauffeurs in dienst nemen: ‘Een grote overwinning’	https://www.metronieuws.nl/in-het-nieuws/binnenland/2021/09/rechter-uber-chauffeurs-in-dienst/	Vandaag deed de rechtbank van Amsterdam uitspraak in de rechtszaak van Vakbond FNV tegen taxibedrijf Uber. FNV spande deze zaak aan omdat de constructie van Uber volgens hen niet deugt. Uit gesprekken die de FNV met ‘honderden’ chauffeurs voerde, bleek dat zij vaak minder dan het minimumloon verdienen en geen recht hebben op pensioenpremie of ziektekostenvergoeding. Naar aanleiding van de uitspraak moet Uber de chauffeurs officieel in dienst nemen en hen betalen volgens het taxi-cao. Volgens de FNV zijn Uber-chauffeurs alleen op papier zzp’er. Want verder gedraagt Uber zich als een volwaardige werkgever, stelt de vakbond. Dit komt omdat de Uber-app de ritprijs bepaalt en het bedrag ook int. De chauffeurs krijgt het bedrag, minus de 25 procent commissie, iedere week uitbetaald. FNV vindt dat Uber zich door deze constructie te veel als werkgever opstelt. Volgens de vakbond zijn écht zelfstandigen in staat om zelf de tarieven te bepalen en gaat 100 procent van de omzet naar hun eigen portemonnee. Gezien dat hier niet het geval is, deugt de constructie niet en moet Uber de chauffeurs in dienst nemen als werknemers. Een ander groot kritiekpunt is het loon van de chauffeurs. Volgens de FNV zit dat namelijk vaak onder het minimumloon, rond de 11 euro per uur. Uber gaat er tegenin en stelt dat, ondanks de commissie, een uurloon van 24 euro haalbaar is. Maar uit de ervaring van Volkskrant-journalist Jeroen van Bergeijk blijkt dat het uurloon nog lager ligt. Van Bergeijk werkte 5 maanden lang voor Uber en deed in totaal 527 ritten met de taxi-app. Over het loon van zijn eerste werkweek zegt de journalist en chauffeur het volgende: „De eerste domper komt als de app na afloop van die eerste werkweek meldt wat ik heb verdiend. Ik ben 32 uur en 17 minuten aan het werk geweest. Dat levert, na aftrek van de 25 procent commissie die Uber voor elk ritje toucheert en btw, een omzet op van 493,65 euro. Als ik daar dan ook nog mijn kosten voor benzine, het leasen van de taxi en het lidmaatschap van de taxicoöperatie – nodig voor de vergunning – van aftrek hou ik zegge en schrijve 185,12 euro bruto over. Oftewel 5,73 euro bruto per uur. Het bruto minimumloon voor iemand van 22 jaar of ouder bedraagt bij een werkweek van 36 uur 10,04 euro per uur.” Om aan het werk te komen als Uber-chauffeur, moet je aan een aantal eisen voldoen. Zo moet je een officiële chauffeurskaart ‘halen’. Dit is een rijbewijs voor chauffeurs en om deze kaart te krijgen, moet je examen doen bij het CBR. Daarnaast moeten chauffeurs een taxivergunning aanvragen, zich inschrijven bij de Kamer van Koophandel én een speciale boordcomputer en blauw kenteken regelen. Volgens Van Bergeijk komt dit bij elkaar neer op „een investering van enkele duizenden euro’s”. Aan bovenstaande kritiekpunten moet door de uitspraak een einde komen. De chauffeurs moeten contracten krijgen vanuit het taxi-cao en een fatsoenlijk uurloon ontvangen. Hoe Uber deze verandering precies doorvoert en wat deze uitspraak met de gemiddelde ritprijs doet, is niet bekend. De uitspraak maakt een hoop reacties los in politiek (en niet-politiek) Nederland. BAM. Uber chauffeurs zijn werknemer. Vallen onder CAO. Baanbrekende uitspraak Rb Amsterdam: algoritme uber = modern werkgeversgezag https://t.co/E304EYp1LX — Lodewijk Asscher (@LodewijkA) September 13, 2021 Een grote overwinning voor de rechten van de Uber-chauffeurs. Uber is werkgever en de chauffeurs zijn medewerkers, dus vallen onder de taxi-cao, zegt de rechter vandaag. Dat betekent een beter loon en meer rechten voor de chauffeurs.💪 https://t.co/WhpqeXZuVw — FNV (@FNV) September 13, 2021 Zo dan! Al jaren komen Uber-chauffeurs in actie tegen schijnzelfstandigheid. Zij zijn natuurlijk gewoon werknemer en dat zegt de rechter nu ook! Daarmee vallen ze ook gewoon onder de cao. Mooie overwinning. 💪 Schijnzelfstandigheid moet uit alle sectoren verdwijnen! https://t.co/3TrPpagpMq — Lilian Marijnissen (@MarijnissenL) September 13, 2021 Goed nieuws in de strijd tegen het onrecht van te lage lonen en onzeker werk! Zoals de vakbonden nu opkomen voor werknemers van individuele bedrijven, zo maken wij als @christenunie ons sterk voor een eerlijker verdeling van banen, inkomen en welvaart.https://t.co/XT8UWjjHgm — Gert-Jan Segers (@gertjansegers) September 13, 2021 Ondertussen, op het hoofdkantoor van Uber. pic.twitter.com/3aSLvEi7Xa — kim van keken (@kimvankeken) September 13, 2021
2021-09-10	07:46:16+00:00	Marije Vlaskamp	De Morgen	Regering-Biden gaat de strijd aan met Texas wegens zeer omstreden abortus- en verklik-uw-buren-wet	https://www.demorgen.be/nieuws/regering-biden-gaat-de-strijd-aan-met-texas-wegens-zeer-omstreden-abortus-en-verklik-uw-buren-wet~bc2aa74f/	"In Texas zorgt een nieuwe abortuswet voor controverse. Zo zou een verkrachter de moeder van zijn slachtoffer kunnen aanklagen, omdat ze haar dochter naar de abortuskliniek bracht. De aanklager zou dan 10.000 dollar kunnen opstrijken. ‘Ongrondwettelijk’, zegt de regering van Joe Biden, die nu de aanval opent op de Republikeinse staat. De zeer strenge Texaanse abortuswet, die sinds 1 september van kracht is, verbiedt abortus na zes weken, omdat vanaf dat moment bij de foetus een hartslag kan worden vastgesteld. Hoewel een foetus in de Verenigde Staten doorgaans pas na 24 weken als levensvatbaar wordt gezien. Er wordt bovendien geen uitzondering gemaakt voor vrouwen die zwanger zijn geworden door incest of verkrachting – in plaats daarvan bezweert de gouverneur van Texas, Greg Abbott, dat de staat alle verkrachters zal ‘elimineren’. Sinds de nieuwe wet is het voor iedere burger bovendien mogelijk een klacht in te dienen tegen een abortuskliniek die foetussen weghaalt van ouder dan zes weken, of tegen iemand die meewerkt aan het uitvoeren van zo’n abortus. Zodra die klacht gegrond wordt verklaard, is de veroordeelde verplicht de klager een boete van tienduizend dollar (zo’n 8.500 euro) te betalen. Omdat het gros van de vrouwen na zes weken niet eens weet dat ze zwanger zijn, maakt de Senate Bill 8, zoals de wet officieel heet, naar schatting zo’n 85 procent van alle abortussen in Texas onmogelijk. Vooral voor arme Texanen heeft de wet potentieel grote gevolgen, omdat het voor hen financieel lastiger is een abortus uit te laten voeren in andere delen van het land. Tegenstanders doopten de abortuswet inmiddels ook om tot de verklik-uw-buren-wet, omdat iedereen er een beroep op kan doen, ongeacht je band met de vrouw in kwestie. Dat betekent dat zowel buren met een andere geloofsovertuiging, als anti-abortusmilitanten die honderden kilometers verderop wonen, een klacht kunnen indienen. Omdat de wet bovendien geen uitzonderingen maakt voor incest of verkrachtingen, is het vanaf nu ook mogelijk dat een verkrachter de dokter aanklaagt die zijn slachtoffer heeft verzorgd, of de moeder van datzelfde slachtoffer omdat zij haar dochter naar de abortuskliniek bracht. Als de rechter vervolgens vaststelt dat er inderdaad sprake is geweest van een illegale abortus, is de moeder verplicht de verkrachter van haar dochter tienduizend dollar te betalen. Abortusklinieken in Texas weigeren nu al zwangere vrouwen, uit angst voor boetes. “Mensen zijn bang”, zei de directeur van de Whole Woman’s Health’s woensdagnacht, vlak nadat haar kliniek de laatste legale abortussen had uitgevoerd. “Mijn medewerkers zijn helaas gewend aan schreeuwende meutes die hun nummerplaten noteren, maar die mensen hebben nu opeens een heel nieuwe gereedschapskist gekregen voor hun intimidatie.” Abortusactivisten en voorvechters voor vrouwenrechten probeerden de wet van tafel te krijgen via de rechter, maar het Amerikaanse Hooggerechtshof weigerde de Texaanse abortuswet af te wijzen. Een opmerkelijke meerderheid van vijf van de in totaal negen rechters stemden vóór de wet. Onder hen de drie conservatieve rechters die zijn benoemd door oud-president Donald Trump. Amerikaanse rechters en politici waren geschokt, omdat het Hooggerechtshof sinds 1973 het recht op abortus erkent zolang de foetus niet levensvatbaar is. Dat betekent dat een zwangerschap mag worden afgebroken tot de 24ste week. “Een staat mag volgens het geldende recht geen enkele vrouw verbieden haar zwangerschap te beëindigen als de foetus nog niet levensvatbaar is”, klinkt het bij het ministerie van Justitie. “Maar Texas heeft precies dat gedaan.” Allereerst wil het ministerie van Justitie via een rechterlijk bevel verhinderen dat de wet wordt uitgevoerd. De abortuswet helemaal van tafel krijgen is een langdurig juridisch proces met een onzekere uitkomst: het ministerie van Justitie moet het opnemen tegen Republikeinse wetgevers die onder Donald Trump steeds verder durfden te gaan met uiterst conservatieve wetgeving, gesteund door al even behoudende rechters op alle niveaus, tot aan het Hooggerechtshof. President Biden, een voorstander van abortus, was woedend over de “ongrondwettelijke chaos” waarbij “zelfs een taxichauffeur die een zwangere vrouw naar een abortuskliniek rijdt, door klikkende burgers kan worden aangeklaagd”. Jen Psaki, woordvoerder van het Witte Huis, liet overigens weten dat de Amerikaanse president zich “zorgen maakt” omdat de beslissing van het Hooggerechtshof de weg vrijmaakt naar een strengere abortuswetgeving in andere conservatieve staten. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan."
2021-09-09	19:52:35+00:00	Unknown	nrc	Amerikaanse overheid daagt Texas voor de rechter vanwege abortuswet	https://www.nrc.nl/nieuws/2021/09/09/amerikaanse-overheid-daagt-texas-voor-de-rechter-vanwege-abortuswet-a4057829	N.B. Het kan zijn dat elementen ontbreken aan deze printversie. Het Amerikaanse ministerie van Justitie heeft donderdag een rechtszaak aangespannen tegen Texas, om de omstreden abortuswet die in de staat is ingevoerd van tafel krijgen. De wet is „duidelijk in strijd met de grondwet”, zei minister van Justitie Merrick Garland volgens internationale persbureaus bij een persconferentie. Abortus is in Texas sinds 1 september nog slechts toegestaan tot zes weken na de bevruchting. De wet is volgens Garland overduidelijk bedoeld „om te voorkomen dat vrouwen hun grondwettelijke rechten uitoefenen”. Hij benadrukt dat zijn ministerie er is om „toe te zien op naleving van de grondwet”. Het ministerie heeft de zaak aangespannen bij een federale rechter in Texas. Die zal, zo hoopt de regering, oordelen dat de abortuswet ongeldig is. Burgers, en niet de overheid, zijn verantwoordelijk voor handhaving van de nieuwe abortuswet. Ze kunnen een civiele procedure aanspannen tegen iedereen die op enige wijze meehelpt aan een abortus. Als burgers zo’n zaak winnen, moet de gedaagde ze minimaal 10.000 dollar (circa 8.500 euro) betalen. Op die manier wordt het voor vrouwen die hun foetus willen laten weghalen, vrijwel onmogelijk om daar nog ondersteuning bij te krijgen. Vrouwen die abortus laten plegen, kunnen niet voor de rechter worden gedaagd. Veel vrouwen weten na zes weken nog niet dat ze zwanger zijn; in Texas vond zo’n 15 procent van de abortussen binnen de zes weken plaats. Op de wet komt veel kritiek, vooral uit progressieve kringen. President Joe Biden heeft de Texaanse abortuswetgeving „bijna on-Amerikaans” genoemd. Democratische politici riepen Garland iets te doen aan de situatie. Mocht de rechter in Texas besluiten dat de wet niet geldig is, dan zou dat vonnis ingaan tegen een beslissing van het Hooggerechtshof vorige week. Dat hield de wet toen met een nipte meerderheid in stand. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-09-09	, 21:58	ANP	Het Parool	    Amerikaanse regering klaagt Texas aan voor strenge abortuswet  	https://www.parool.nl/wereld/amerikaanse-regering-klaagt-texas-aan-voor-strenge-abortuswet~b674026b/	De Amerikaanse regering heeft een rechtszaak aangespannen tegen Texas vanwege de nieuwe, zeer strenge abortuswetgeving die vorige week van kracht werd in de conservatieve staat. ‘De wet is duidelijk ongrondwettelijk,’ zei minister van Justitie Merrick Garland op een persconferentie. Garland wil van een rechter horen dat de wet ongeldig is, hoewel het Hooggerechtshof een week geleden een verzoek van belangenorganisaties om de Texaanse wet te blokkeren nipt verwierp. “Het ministerie van Justitie heeft de plicht de grondwet van de Verenigde Staten te verdedigen en de rechtsstaat overeind te houden,” aldus de minister. President Joe Biden heeft de ‘bizarre en extreme’ wet in Texas eerder al sterk veroordeeld. Hij zei dat zijn regering zoekt naar mogelijkheden om Texaanse vrouwen toegang te laten krijgen tot veilige en legale abortus. Naar schatting 85 procent van de Texaanse vrouwen die hun zwangerschap willen laten beëindigen zou dat niet meer in Texas kunnen doen. Een staat mag geen enkele vrouw dat recht ontzeggen voordat de baby levensvatbaar is, beargumenteert Garland. Dat is volgens een uitspraak van het Hooggerechtshof in 1973 ongeveer de 24e zwangerschapsweek. Vrouwen in Texas mogen sinds vorige week hun zwangerschap na zes weken niet meer laten beëindigen en iedereen kan een vrouw of abortuskliniek aanklagen als die de wet overtreedt. Diegene krijgt een bonus van 10.000 dollar bij een veroordeling. Andere staten die een soortgelijke wet willen invoeren kunnen ook rekenen op juridische procedures, waarschuwde minister Garland.
2021-09-08	06:19:11+00:00	Unknown	NRC	Hoogste hof Mexico oordeelt dat abortus niet strafbaar is	https://www.nrc.nl/nieuws/2021/09/08/hoogste-hof-mexico-oordeelt-dat-abortus-niet-strafbaar-is-a4057561	N.B. Het kan zijn dat elementen ontbreken aan deze printversie. Het Mexicaanse Hooggerechtshof heeft dinsdag geoordeeld dat het strafbaar stellen van abortus ongrondwettelijk is. Dat melden internationale persbureaus. Het oordeel maakt abortus nog niet legaal in het rooms-katholieke land, maar betekent wel dat vrouwen die hun zwangerschap afbreken, daar in principe niet langer voor kunnen worden gestraft. Tot nu toe is abortus alleen toegestaan in Mexico-Stad en vier van de 31 deelstaten. De rechtszaak waar het hof zich over boog, ging over een abortuswet in de Mexicaanse deelstaat Coahuila, die grenst aan het Amerikaanse Texas waar de abortuswetgeving juist recentelijk is aangescherpt. De wet in Coahuila wordt nu geschrapt. Het oordeel betekent dat ook rechters in de rest van Mexico geen straffen meer kunnen opleggen aan vrouwen die hun zwangerschap hebben afgebroken. De voorzitter van het Hooggerechtshof, Arturo Zaldivar, spreekt van een „keerpunt” voor alle vrouwen, met name de meest kwetsbare. Volgens Reuters zijn honderden Mexicaanse vrouwen vervolgd voor het plegen van een abortus, voornamelijk kwetsbare vrouwen uit een arm milieu. Tientallen van hen zitten een gevangenisstraf uit. Het is onduidelijk of de uitspraak van vandaag iets aan hun situatie zal veranderen. In Mexico wordt al langer gedemonstreerd tegen de abortusregels, door een steeds groter wordende groep feministische activisten. Ook in Zuid-Amerikaanse landen speelt het thema. In Argentinië werd abortus eind vorig jaar gelegaliseerd. In de Amerikaanse staat Texas is het sinds een week illegaal om een zwangerschap af te breken bij een kind van wie de hartslag waarneembaar is. Dat kan bij zes weken al het geval zijn. De strenge wet kent veel tegenstanders, onder wie president Joe Biden, die eerder stelde dat de nieuwe wet een „ongrondwettelijke chaos” gaat creëren rond „een recht dat vrouwen al bijna een halve eeuw uitvoeren”. Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 
2021-09-07	22:50:58+00:00	Unknown	NOS.nl	Abortus in Mexico niet langer strafbaar, hoogste hof spreekt van keerpunt	http://feeds.nos.nl/~r/nosjournaal/~3/ROVa12jBEQk/2396967	"Het Mexicaanse Hooggerechtshof heeft geoordeeld dat het strafbaar stellen van abortus ongrondwettelijk is. De uitspraak is een grote overwinning voor pro-abortus-activisten in het conservatieve rooms-katholieke land. Het hof oordeelde over een wet in de noordelijke deelstaat Coahuila, die grenst aan Texas, waar abortus strafbaar was gesteld. Die wet moet nu van tafel en ook voor de rest van het land zal het oordeel van het hoogste rechtsorgaan vergaande consequenties hebben, is de verwachting. In veel deelstaten in Mexico zijn nog strenge wetten van kracht tegen abortus. Honderden vrouwen, veelal uit arme milieus, zitten gevangenisstraffen uit. De voorzitter van het Hooggerechtshof noemde de uitspraak een keerpunt voor alle vrouwen, vooral de kwetsbaarste. Vrouwen die nu een abortus ondergaan, volgens bepaalde regels, kunnen nu in principe niet meer gestraft worden. Alleen in Mexico-Stad en in vier van de 31 deelstaten was abortus in de eerste twaalf weken van de zwangerschap toegestaan. In hoeverre de uitspraak gevolgen heeft voor vrouwen die al zijn veroordeeld, is onduidelijk. Volgens sommige juristen biedt die de mogelijkheid om opnieuw in beroep te gaan. De timing van de uitspraak is opvallend gezien de ontwikkelingen over de grens, in de Verenigde Staten en dan met name in Texas. Daar is vorige week de abortuswet juist verscherpt, wat de facto betekent dat abortus in de staat niet meer kan. Het Amerikaanse Hooggerechtshof wees een verzoek van abortusklinieken om de Texaanse wet ongrondwettelijk te verklaren af. President Biden noemde dat ""een ongekende aanval op de grondrechten van vrouwen"". In dit blog houden we je op de hoogte van het coronanieuws van maandag 15 november. Vooral onder verslaggevers is het aantal vrouwen toegenomen. Ook in sportprogramma's zijn de laatste jaren vaker vrouwen te zien. Behalve de Wit-Russische overheid zijn ook bedrijven en personen doelwit: die zouden zijn betrokken bij mensensmokkel."
2021-09-07	16:07:30+00:00	Unknown	De Telegraaf	Seksrel rond Spaanse bisschop	https://www.telegraaf.nl/nieuws/1390690292/seksrel-rond-spaanse-bisschop	De Spaanse bisschop Xavier Novell signeert kopieën van zijn boek ’Brieven aan Jonge Mensen’. Naar verluidt gaat de gewezen bisschop zich nu storten op een heel ander genre, dat van zijn nieuwe geliefde, namelijke erotische en satanische romans. BARCELONA - Homofoob, anti-abortus, ultraconservatief, seksistisch en zelfs pro-onafhankelijkheid: zo stond de Catalaanse bisschop Xavier Novell van Solsona tot nu toe bekend. Als jongste bisschop van Spanje (52) zou hij een grote toekomst tegemoet gaan binnen de Spaanse katholieke kerk. De Spaanse bisschop Xavier Novell signeert kopieën van zijn boek ’Brieven aan Jonge Mensen’. Naar verluidt gaat de gewezen bisschop zich nu storten op een heel ander genre, dat van zijn nieuwe geliefde, namelijke erotische en satanische romans. De bisschoppen van de rooms-katholieke kerk in Frankrijk hebben besloten bezittingen van de kerk te verkopen zodat slachtoffers van misbruik door priesters een schadevergoeding kunnen krijgen. Het is niet de bedoeling dat de compensaties worden betaald met de opbrengst van bijvoorbeeld collectes. In de nasleep van de heisa rond het seksfilmpje in de Sint-Michielskerk in Bree zijn er in de kerk het voorbije weekend enkele kerkelijke handelingen uitgevoerd „als herstel.” „Het altaar en het koor werden besprenkeld met wijwater en er is gebeden”, zegt deken Jaak Janssen. De nationaal bekende verzetsman Johannes Post bracht in 1942 Joden uit Amsterdam onder in het Drentse Nieuwlande. Terwijl de mondaine hoofdstad met herdenkingen en een splinternieuw Holocaustmonument de oorlogsgeschiedenis levend houdt, dreigt die van het plattelandsdorpje achter de coulissen te v... Kungfu-leraar René L. uit Roggel staat maandag terecht omdat hij een gewelddadige sekte zou hebben geleid in Kessel. Maar wat is een sekte eigenlijk? En wat is het verschil met een religie? Binnen evangelische kringen groeit het aantal gelovigen dat corona als een complot ziet. Ze vinden vaccinaties misdadig en stellen dat de QR-code leidt tot een werelddictatuur. Na het nieuws over de pedopaters in Frankrijk ging bij Bert Smeets prompt en onophoudelijk de telefoon. „Bij heel veel mannen speelt het weer op.” Ja, Nederlandse slachtoffers hebben schadevergoeding gekregen, maar daarmee is het leed niet geleden. „Daderonderzoek is er nooit geweest.”
2021-09-07	10:54:06+00:00	Unknown	FOK.nl	Tripwire-baas treedt af na controverse abortus-tweet	http://fok.nl/850022	"John Gibson, topman bij ontwikkelaar/uitgever Tripwire Interactive, treedt af als CEO na de controverse die ontstond rondom zijn tweet inzake een nieuwe abortuswet die in de Amerikaanse staat Texas onlangs werd aangenomen. Kort na de tweet lieten verschillende bedrijven al weten de samenwerking met Tripwire te staken omwille van de uitspraken van Gibson. Afgelopen weekend liet John Gibson van Tripwire in een tweet weten dat hij trots is op het Amerikaanse Hooggerechtshof, nadat deze eerder de zogenaamde Texas Heartbeat Bill goedkeurde. De wet stuitte sinds zijn introductie op 11 maart van dit jaar al op veel weerstand. Proud of #USSupremeCourt affirming the Texas law banning abortion for babies with a heartbeat. As an entertainer I don’t get political often. Yet with so many vocal peers on the other side of this issue, I felt it was important to go on the record as a pro-life game developer. Na Gibsons tweet lieten verschillende bedrijven weten niet langer geassocieerd te willen worden met Tripwire. Onder andere Shipwright Studios, mede-ontwikkelaar bij de titels Chivalry 2 en ManEater, liet weten niet langer te willen samenwerken. Andere partijen verbraken niet zozeer de banden met Tripwire maar distantiërden zich via social media van de uitspraken. Ook enkele bekende namen uit de industrie zoals Gears of War-protégé Cliff Bleszinski en God of War-director Cory Barlog uitten hun ongenoegen over de uitspraak op twitter. Tripwire heeft als organisatie inmiddels zelf ook gereageerd op de commotie, de volledige verklaring kun je hier lezen. Het komt er op neer dat de uitspraken van Gibson alleen van hem zijn, maar tegelijkertijd wel het bedrijf in diskrediet brengen. Derhalve treedt Gibson per direct af als eindbaas en wordt dat stokje overgenomen door mede-oprichter Alan Wilson. De Texas Heartbeat Bill is het eerste abortusverbod van zes weken in de VS, en het eerste dat zich berust op civiele in plaats van strafrechtelijke handhaving. De wet stelt een systeem in waarbij leden van het publiek abortusaanbieders kunnen aanklagen, waarbij de aanklagers 10.000 dollar kunnen ontvangen, naast de gerechtskosten, als ze winnen. De wet wordt beschouwd als een de facto verbod op abortus in Texas. Waar voor veel mensen de schoen wringt is niet zozeer de periode van zes weken, wat vaak kort is nadat een zwangere vrouw haar menstruatie heeft gemist en voordat veel vrouwen überhaupt weten dat ze zwanger zijn. Veel advocaten, commentatoren en juridische functionarissen hebben vooral hun vraagtekens bij de civiele handhaving. Er zou een ""premiejagerssysteem"" kunnen ontstaan, dat volgens een advocaat zelfs een verkrachter zou kunnen toestaan een arts aan te klagen voor het bezorgen van een abortus aan een overlevende van seksueel geweld, en voor de verkrachter om een financiële beloning van 10.000 dollar op te strijken."
2021-09-07	, 22:12	Het Parool	Het Parool	    Mexicaans Hooggerechtshof haalt abortus uit strafrecht   	https://www.parool.nl/wereld/mexicaans-hooggerechtshof-haalt-abortus-uit-strafrecht~b0802451/	Het strafrechtelijk aanpakken van abortus is ongrondwettelijk, oordeelt de hoogste rechter in Mexico. Het unanieme besluit van het Hooggerechtshof is een overwinning voor de voorvechters van vrouwen- en mensenrechten in het overwegend katholieke land met meer dan 127 miljoen inwoners. “Dit is een historische stap voor de rechten van vrouwen”, zei rechter Luis Maria Aguilar na het besluit een abortuswet van een deelstaat onwettig te verklaren. Meerdere rechters benadrukten dat vrouwen zelf moeten kunnen beslissen over hun eigen lichaam. De vrouwenbeweging in Mexico is al een tijd in opmars, de helft van de parlementariërs is vrouw. Elders in Latijns-Amerika is abortus in veel landen illegaal, maar daar wordt in toenemende mate tegen geprotesteerd. Volgens waarnemers kan het Mexicaanse besluit tot hervormingen leiden in Midden- en Zuid-Amerika. Onlangs nam de Amerikaanse staat Texas een wet aan die er in de praktijk toe leidt dat abortus vanaf zes weken niet meer kan worden afgebroken. Veel vrouwen weten dan nog niet dat ze in verwachting zijn.
2021-09-06	, 08:37	Joost Broeren-Huitenga	Het Parool	    Venetië brengt veel films waar je naar móet blijven kijken  	https://www.parool.nl/kunst-media/venetie-brengt-veel-films-waar-je-naar-moet-blijven-kijken~b28a8aee/	Hoe lang kun je en wíl je ergens naar kijken? Die vraag komt op bij het programma van Venetië dit jaar. De ‘Mostra’ van Venetië, het oudste filmfestival ter wereld, nam als enige van de Grote Drie geen coronapauze. Waar grote concurrent Cannes in 2020 werd afgelast, en het film­festival van Berlijn afgelopen februari alleen virtueel plaatsvond, werd in Venetië in september 2020, in het dal tussen twee corona-pieken, ‘gewoon’ een fysieke editie georganiseerd, ­uiteraard met covidmaatregelen. Dit jaar is het festival nog iets meer terug naar normaal – met een stuk meer (professionele) bezoekers en iets minder handhaving. En ook het programma is bijna terug op volle sterkte. In de eerste dagen ging het festival direct all-in. Met openingsfilm ­Madres paralelas, een opvallend ­politieke film van de Spaanse melodramamaestro Pedro Almodóvar, die twee jaar geleden nog een oeuvreprijs kreeg op het festival. Met enkele lovend ontvangen films van grote ­regisseurs, zoals de Netflixproducties van Paolo Sorrentino (The Hand of God) en Jane Campion (The Power of the Dog) en de Lady Di-biopic Spencer van Pablo Larraín. En met weer flink wat Hollywoodsterren op de (covidproof afgeschermde) rode loper, zoals rond de langverwachte nieuwe verfilming van scifi-klassieker Dune, die vanaf volgende week ook in Nederland te zien is. In het programma is ook één ­Nederlandse film opgenomen: Three Minutes – A Lengthening van Bianca Stigter, die afgelopen vrijdag in ­wereldpremière ging in het zij­programma Giornati degli Autori. Stigter creëert uit slechts drie minuten beeldmateriaal een documentaire van ruim een uur. Het zijn beelden die door een Amerikaanse toerist in 1938 werden gemaakt in het Poolse stadje Nasielsk, waarvan de grotendeels Joodse bevolking tijdens de Holocaust vrijwel volledig uitgeroeid werd. Stigter kleedt de beelden uit, herhaalt ze, zet ze stil; analyseert ze kortom van alle mogelijke kanten. Want zolang we blijven kijken, stelt de synopsis van de film, is de geschiedenis nog niet voorbij. Blijven kijken, dat is iets wat meer films in het festivalprogramma benadrukken. Omdat ze uitgebreid de tijd nemen om te kijken, zoals het beeldschone Il buco (‘het gat’). De uiterst simpele verhaallijn draait om twee elementen: een speleologische expeditie in Zuid-Italië in de vroege jaren zestig wordt verweven met de laatste levensdagen van een lokale boer. Regisseur Michelangelo Frammartino brengt het in beeld met lang aangehouden, beeldschone shots, waarin de steeds nauwere, claustrofobische ruimtes van de grot worden afgewisseld met grootse beelden van de bergvallei. Ook regisseur Edgar Wright gaat schatgraven in de jaren zestig in zijn wervelende tijdreis Last Night in ­Soho, waarin modestudent Eloise uit hedendaagse Londen getransporteerd wordt naar de stad in de jaren zestig. Via de op een carrière als zangeres azende Sandy toont Wright hoe de swinging sixties in feite gestoeld zijn op misogynie en misbruik, en dwingt hij je onder ogen te zien hoe er nog altijd bar weinig veranderd is. De beste van de kijkdwangfilms, en een van de sterkste films in de eerste helft van het competitieprogramma, is L’événement van Audrey Diwan. De film, gebaseerd op de semi-autobiografische roman van Annie Ernaux, toont negen weken uit het leven van de jonge Anne, die in de vroege jaren zestig ongewenst zwanger wordt. Ze weet dat ze de baby niet wil (“Ik wil ooit wel een kind, maar niet in plaats van een leven”), maar abortus is strafbaar. Door Anne heel dicht op de huid te blijven, sleept Diwan ons mee in haar steeds wanhopiger pogingen iets aan haar situatie te laten doen. We gaan mee in elke, steeds drastischere stap die ze zet. En Diwan brengt, zonder choquerend te worden maar ook ­onomfloerst in beeld wat Anne ­ondergaat. Het is een uiterst precaire balans, die de filmmaker adembenemend goed treft.
2021-09-05	 09:20 uur      	Metroen ANP	metronieuws.nl	Pandemie leidt in VS tot stormloop op anti-parasitair ‘wondermiddel’ Ivermectine	https://www.metronieuws.nl/in-het-nieuws/opvallend/2021/09/pandemie-stormloop-anti-parasitair-middel-ivermectine/	Gezondheidsexperts in de Verenigde Staten maken zich zorgen over mensen die het anti-parasitaire middel Ivermectine slikken omdat ze het zien als wondermiddel tegen het coronavirus. Een arts uit Oklahoma zegt dat ziekenhuizen de handen vol hebben aan patiënten die een overdosis van het geneesmiddel hebben genomen. Dokter Jason McElyea uit Oklahoma waarschuwde in Amerikaanse media dat de wachttijden in ziekenhuizen oplopen door de toestroom van mensen die ziek worden nadat ze zichzelf hebben behandeld met Ivermectine. Hij stelde dat patiënten na een overdosis last krijgen van misselijkheid, spierpijn en zelfs verlies van zicht. Ivermectine wordt gebruikt om vee mee te behandelen, maar kan ook worden voorgeschreven aan mensen. Er ontstond tijdens de pandemie een stormloop op het middel in de Verenigde Staten, ondanks waarschuwingen van de autoriteiten dat nog niet is aangetoond dat het geschikt is om een coronabesmetting mee te behandelen. Een andere arts uit Oklahoma, Matthew Payne, zei onlangs tegen The Washington Post dat hij in ziekenhuizen regelmatig patiënten treft die coronavaccins niet vertrouwen en Ivermectine zien als een veiliger alternatief. „Ze zijn dan verrast en geschokt als ze ziek worden en naar het ziekenhuis moeten komen.” Medicijnwaakhond FDA benadrukte eind vorige maand al dat het gevaarlijk kan zijn om zelf grote hoeveelheden Ivermectine in te nemen. „Je bent geen paard. Je bent geen koe. Zonder gekkigheid: stop ermee”, schreef de toezichthouder in een Twitterbericht. You are not a horse. You are not a cow. Seriously, y'all. Stop it. https://t.co/TWb75xYEY4 — U.S. FDA (@US_FDA) August 21, 2021 Amerikanen bemachtigen Ivermectine onder meer via internet en speciaalzaken voor veehouders. Ook zijn er artsen die het geneesmiddel voorschrijven. Verschillende medische brancheorganisaties riepen afgelopen week op Ivermectine niet meer aan coronapatiënten te geven. Het middel wordt wel aangeprezen door bekende figuren in de media. Podcastpresentator Joe Rogan, die miljoenen volgers heeft, onthulde dat hij Ivermectine had genomen nadat hij het coronavirus had opgelopen. Complotdenker Alex Jones slikte een paar pillen tijdens een live-uitzending.
2021-09-04	05:40:44+00:00	Unknown	nu.nl	Webhost GoDaddy weert Texaanse verkliksite rond illegale abortus	https://www.nu.nl/algemeen/6155121/webhost-godaddy-weert-texaanse-verkliksite-rond-illegale-abortus.html	" Het webhostingbedrijf GoDaddy heeft een Texaanse website waarop burgers anoniem tips kunnen achterlaten over mensen die helpen bij of aanzetten tot abortus vrijdag geweerd. De antiabortusgroep achter de website, Texas Right to Life, kreeg van GoDaddy de keuze een nieuwe webhost te vinden of offline te gaan. De website, prolifewhistleblower.com, is deze week opgericht nadat er woensdag een nieuwe abortuswet in Texas in werking was getreden. De wet verbiedt vrouwen om zes weken na de conceptie abortus te plegen, en moedigt Texanen zelfs aan om aangifte te doen tegen klinieken die illegaal abortussen plegen door ze te belonen met een premie van 10.000 dollar (8.500 euro). Volgens GoDaddy heeft de tipwebsite de servicevoorwaarden van de webhost geschonden. Texas Right to Life krijgt 24 uur de tijd om naar een andere provider over te stappen. Volgens de voorwaarden van GoDaddy mogen gebruikers geen informatie over mensen verzamelen zonder hun toestemming. Texas Right to Life zei in een verklaring dat het niet tot zwijgen zal worden gebracht. ""Ons IT-team is al bezig met het overdragen van onze activa aan een andere provider en we zullen de site binnen 48 uur hebben hersteld. Kom snel terug"", zei de groep. Vrijdag kreeg Texas Right to Life nog een nederlaag te verwerken. De rechter legde de groep een tijdelijk verbod om op basis van de nieuwe abortuswet medewerkers van Planned Parenthood in Texas aan te klagen op. De nieuwe abortuswet in Texas heeft tot felle kritiek geleid, van onder anderen de Amerikaanse president Joe Biden, die spreekt over een ""onmiskenbare schending"" van grondwettelijke rechten. Biden vindt het vooral schandalig dat burgers als een soort verklikkers de mogelijkheid krijgen rechtszaken aan te spannen tegen iedereen die een andere persoon zou hebben geholpen een abortus te ondergaan. Het kan daarbij zelfs gaan om familieleden, zorgpersoneel, receptionisten van een kliniek of vreemden zonder band met het individu. Belangenorganisaties probeerden bij het Hooggerechtshof te voorkomen dat een abortus in Texas na zes weken zwangerschap wordt verboden, maar dat haalde niets uit. Het hof stemde woensdag tegen het noodverzoek van de organisaties, die claimen dat de wet ervoor zorgt dat abortus onmogelijk wordt voor zeker 85 procent van de Texaanse vrouwen die de procedure willen ondergaan. ©2021 DPG Media B.V. – alle rechten voorbehouden. "
2021-09-04	00:00:16+00:00	anp	nd	Webhost GoDaddy weert website voor tips illegale abortus in Texas	https://www.nd.nl/nieuws/varia/1058951/webhost-godaddy-weert-website-voor-tips-illegale-abortus-in-texas	De website, prolifewhistleblower.com, is een direct gevolg van de woensdag ingegane nieuwe abortuswet in Texas, volgens welke vrouwen na zes weken hun zwangerschap niet meer mogen beëindigen. Texanen worden erin aangemoedigd zelf juridische stappen te ondernemen tegen mensen die betrokken zijn bij een illegale abortus. Burgers kunnen zeker 10.000 dollar (bijna 8500 euro) krijgen als ze een zaak winnen. Volgens GoDaddy heeft de tipwebsite de servicevoorwaarden van de webhost geschonden. Texas Right to Life krijgt ‘24 uur de tijd om naar een andere provider over te stappen’. Volgens de voorwaarden van GoDaddy mogen gebruikers geen informatie over mensen verzamelen zonder hun toestemming. Texas Right to Life zei in een verklaring dat het niet tot zwijgen zal worden gebracht. ‘Ons IT-team is al bezig met het overdragen van onze activa aan een andere provider en we zullen de site binnen 48 uur hebben hersteld. Kom snel terug’, zei de groep. De nieuwe abortuswet in Texas heeft tot felle kritiek geleid, onder meer van de Amerikaanse president Biden die spreekt over een ‘onmiskenbare schending’ van grondwettelijke rechten. Biden vindt het vooral ‘schandalig’ dat burgers als een soort verklikkers de mogelijkheid krijgen rechtszaken aan te spannen tegen iedereen die een andere persoon zou hebben geholpen een abortus te ondergaan. Het kan daarbij zelfs gaan om familieleden, zorgpersoneel, receptionisten van een kliniek of vreemden zonder band met het individu. Belangenorganisaties probeerden bij het Hooggerechtshof te voorkomen dat een abortus in Texas na zes weken zwangerschap wordt verboden, maar dat haalde niets uit. Het hof stemde woensdag tegen het noodverzoek van de organisaties, die claimen dat de wet ervoor zorgt dat abortus onmogelijk wordt voor zeker 85 procent van de Texaanse vrouwen die de procedure willen ondergaan.
2021-09-04	, 02:57	Het Parool	Het Parool	    Rechter verbiedt anti-abortusgroep nieuwe abortuswet Texas uit te voeren  	https://www.parool.nl/wereld/rechter-verbiedt-anti-abortusgroep-nieuwe-abortuswet-texas-uit-te-voeren~ba19c4f6/	De anti-abortusgroep Texas Right to Life heeft vrijdag een nederlaag geleden in een Texaanse rechtbank. De groep kreeg een tijdelijk verbod opgelegd om op basis van de nieuwe abortuswet medewerkers van Planned Parenthood in Texas aan te klagen. Planned Parenthood, een gezondheidsorganisatie die onder meer abortusklinieken runt, had de anti-abortusgroep voor de rechter gedaagd om te voorkomen dat de groep aspecten van het nieuwe abortusverbod in Texas tegen hen zou gebruiken. Planned Parenthood betwistte vooral het meest ongebruikelijke aspect van de wet: elke burger kan een mogelijke overtreder van het abortusverbod aanklagen. De wet definieert potentiële overtreders zeer breed, waardoor bijvoorbeeld ook iemand aangeklaagd kan worden die een afspraak voor een abortus maakt voor een zwangere vrouw, haar begeleidt naar een abortuskliniek of de procedure betaalt. Het betwiste aspect in de abortuswet van Texas creëert “waarschijnlijk, onherstelbaar en dreigend letsel” voor Planned Parenthood, zijn artsen, personeel en patiënten in heel Texas, stelde rechter Maya Guerra Gamble van de rechtbank in Travis County. Tevens bepaalde de rechter dat de wet abortusaanbieders als Planned Parenthood onvoldoende beschermt tegen de schade die ze oplopen als ze continu door burgers worden aangeklaagd. Texas Right to Life, dat aankondigde tegen de uitspraak in beroep te gaan, kreeg op vrijdag nog een andere tegenslag te verwerken. De groep runt een website, prolifewhistleblower.com, waar burgers anoniem tips kunnen achterlaten over mensen die helpen bij of aanzetten tot abortus. Webhostprovider GoDaddy heeft aangegeven die website niet langer te willen hosten, omdat deze de servicevoorwaarden van de webhost schendt. Volgens die voorwaarden mogen gebruikers geen informatie over mensen verzamelen zonder hun toestemming. Texas Right to Life zei in een verklaring dat het niet tot zwijgen zal worden gebracht. “Ons IT-team is al bezig met het overdragen van onze activa aan een andere provider en we zullen de site binnen 48 uur hebben hersteld. Kom snel terug”, aldus de groep. De nieuwe abortuswet in Texas heeft tot felle kritiek geleid, onder meer van de Amerikaanse president Joe Biden. Die spreekt over“onmiskenbare schending” van grondwettelijke rechten. Biden vindt het vooral “schandalig” dat burgers als een soort verklikkers de mogelijkheid krijgen rechtszaken aan te spannen tegen iedereen die een andere persoon zou hebben geholpen een abortus te ondergaan. Het kan daarbij zelfs gaan om familieleden, zorgpersoneel, receptionisten van een kliniek of vreemden zonder band met het individu. Belangenorganisaties probeerden bij het Hooggerechtshof te voorkomen dat een abortus in Texas na zes weken zwangerschap wordt verboden, maar dat haalde niets uit. Het hof stemde woensdag tegen het noodverzoek van de organisaties. Volgens hen zorgt de wet ervoor dat abortus onmogelijk wordt voor zeker 85 procent van de Texaanse vrouwen die de procedure willen ondergaan.
2021-09-04	 15:20 uur      	Metroen ANP	metronieuws.nl	Uber gaat vanwege abortuswet aangeklaagde taxichauffeurs bijstaan	https://www.metronieuws.nl/in-het-nieuws/buitenland/2021/09/uber-abortuswet-taxichauffeurs/	Taxi-apps Uber en Lyft gaan taxichauffeurs bijstaan die worden aangeklaagd vanwege de zeer strenge abortuswet in de Amerikaanse staat Texas. Volgens de nieuwe wet zijn ook de taxichauffeurs die vrouwen naar een abortuskliniek brengen strafbaar. Vrouwen in Texas mogen sinds woensdag hun zwangerschap na zes weken niet meer laten beëindigen. Iedereen kan een vrouw die deze wet overtreedt wettelijk aansprakelijk stellen. Datzelfde geldt voor of iemand die haar helpt, bijvoorbeeld een taxichauffeur. Ook familieleden, zorgpersoneel of receptionisten van een kliniek kunnen met een aangifte te maken krijgen van mensen die ze totaal niet kennen. „Dit is een aanval op de toegang van vrouwen tot gezondheidszorg en hun recht om te kiezen”, schreef topman Logan Green van Lyft op Twitter. Hij heeft een fonds opgericht om de juridische kosten te dekken voor als chauffeurs worden aangeklaagd vanwege het vervoeren van vrouwen naar een abortuskliniek. This is an attack on women’s access to healthcare and on their right to choose. @Lyft is donating $1 million to Planned Parenthood to ensure that transportation is never a barrier to healthcare access. We encourage other companies to join us. — Logan Green (@logangreen) September 3, 2021 Uber-topman Dara Khosrowshahi reageerde op het bericht van Green en zei dat Uber hetzelfde zal doen. Green maakte ook bekend dat Lyft 1 miljoen dollar gaat doneren aan Planned Parenthood, een gezondheidsorganisatie die abortusklinieken runt. Ook Shar Dubey, de baas van Tinder, heeft zich kritisch uitgelaten over de nieuwe wet. „25 jaar geleden emigreerde ik van India naar de VS. Ik ben geschokt dat ik nu in een staat woon waar vrouwenrechten verder achterlopen dan in andere delen van de wereld, inclusief India”, schrijft ze in een verklaring. Het hoofdkantoor van haar bedrijf staat in Texas. Dubey belooft een fonds op te richten dat de kosten zal vergoeden al een medewerker een abortus buiten Texas wil plegen. De Amerikaanse president Joe Biden heeft zijn regering opdracht gegeven om uit te zoeken wat de federale overheid kan doen om zeker te stellen dat Texaanse vrouwen toegang krijgen tot een veilige en legale abortus. Ook laat hij kijken naar manieren waarop vrouwen en abortusklinieken de „bizarre en extreme” wet kunnen omzeilen. Extra maatregelen vanwege drukte Zandvoort, maar het kwaad is al geschied
2021-09-03	15:56:35+00:00	mg	Gazet Van Antwerpen	Woordvoerder Biden fel tegen mannelijke journalist na vraag abortus: ‘Jij bent nooit zwanger geweest’	https://www.gva.be/cnt/dmf20210903_95743151	In de Amerikaanse staat Texas werd een wet goedgekeurd die abortus na zes weken verbiedt. Pro-abortusgroepen probeerden het verbod tevergeefs tegen te houden, maar het Amerikaanse Hooggerechtshof besloot om de wet niet te blokkeren. Een mannelijke journalist vroeg aan Bidens woordvoerder, Jen Psaki, waarom de gelovige president abortus toelaat. Zijn geloof bestempelt het namelijk als ‘immoreel’. Psaki had een fel antwoord klaar. (mg) Nu de vierde coronagolf volop woedt, voelen heel wat sectoren opnieuw dat klanten wegblijven. Dat … De Edegemse Sigrid Bedeer staat voor haar eerste tentoonstelling als kunstenares. Met haar … Ziekenhuizen moeten tegen vrijdag 19 november opschalen naar fase 1B. Dat houdt in dat de helft … Dinsdag spelen de Rode Duivels de - overbodige - WK-kwalificatiewedstrijd tegen Wales. Wat hebben …
2021-09-02	16:08:55+00:00	Unknown	express	Superstrenge abortuswet komt er in Texas, met premies tot 8.500 euro voor wie ‘overtreders’ verklikt	https://businessam.be/superstrenge-abortuswet-texas-premies-8500-euro-verklikt-2/	In de Amerikaanse staat Texas is abortus sinds 1 september 2021 alleen nog maar toegestaan onder extreem strenge voorwaarden. Die nieuwe wet – S.B. 8 – was al enkele maanden geleden gestemd, maar treedt nu pas echt in werking nadat het Amerikaanse Hooggerechtshof stemde om de wet niet op te schorten. “Onze Schepper schonk ons het recht op leven en toch verliezen miljoenen kinderen elk jaar hun recht op leven door abortus”, zei de Republikeinse gouverneur Greg Abbott toen hij in mei van dit jaar de nieuwe abortuswet in Texas ondertekende. “In Texas maken we er werk van om elk ongeboren kind met een hartslag te redden van de verwoestingen van abortus.” De nieuwe Texaanse wet is de strengste van zijn soort in de Verenigde Staten sinds het Hooggerechtshof in 1973 in de zaak Roe v. Wade besliste dat vrouwen een grondwettelijk recht op abortus hebben. Sindsdien mogen Amerikaanse staten abortus dus niet meer verbieden, maar dat verbod probeert Texas nu zoveel mogelijk te omzeilen. Zo is het vanaf 1 september illegaal om een zwangerschap af te breken als er een hartslag valt waar te nemen. In de praktijk is dat meestal al het geval in de zesde week, terwijl veel vrouwen dan nog niet eens weten dat ze zwanger zijn. Ook bevat de wet geen uitzonderingen bij verkrachting of incest. Enkel om ernstige medische redenen is abortus later nog toegelaten. Opvallend aan S.B. 8 is ook dat het aan burgers vraagt om de naleving van het verbod af te dwingen. Particulieren worden actief aangemoedigd om mensen op te sporen die vrouwen helpen met, aanzetten tot of begeleiden bij een illegale abortus. Zij kunnen tegen hen een proces aanspannen en krijgen van de veroordeelde 10.000 dollar (8.500 euro) als de rechter hen gelijk geeft. Ook wie niet in Texas woont, kan zo’n proces aanspannen. Die nuance om de verantwoordelijkheid bij de burger te leggen in plaats van bij het bestuur is waarschijnlijk ook de reden dat het Amerikaanse Hooggerechtshof de nieuwe wet niet heeft opgeschort. De stemming daarover was 5 tegen 4, waarbij drie van de tegenstemmen komen van recent door voormalig president Donald Trump aangestelde conservatieve rechters. Eerder verklaarde het Hooggerechtshof gelijkaardige wetten in de staten Louisiana en Georgia namelijk wel ongrondwettelijk. Nu liet het weten nog niet te kunnen beslissen en laat het nieuwe juridische stappen voor tegenstanders open. Daarvoor moet er waarschijnlijk wel eerst echt een uitspraak zijn van een rechter na een klacht van een burger.
2021-09-02	05:17:48+00:00	anp	nd	Texas krijgt strengste abortuswet van de VS na beslissing Hof	https://www.nd.nl/nieuws/varia/1058629/texas-krijgt-strengste-abortuswet-van-de-vs-na-beslissing-hof	Belangenorganisaties probeerden bij het Hooggerechtshof te voorkomen dat een abortus in Texas na zes weken zwangerschap wordt verboden, maar dat haalde niets uit. Het hof stemde woensdag met 5-4 tegen het noodverzoek van de organisaties, die claimen dat de wet ervoor zorgt dat abortus onmogelijk wordt voor zeker 85 procent van de Texaanse vrouwen die de procedure willen ondergaan. De wet zorgt voor felle kritiek, onder meer van de Amerikaanse president Biden die spreekt over een ‘onmiskenbare schending’ van grondwettelijke rechten. Biden vindt het vooral ‘schandalig’ dat burgers als een soort verklikkers de mogelijkheid krijgen rechtszaken aan te spannen tegen iedereen die een andere persoon zou hebben geholpen een abortus te ondergaan. Het kan daarbij zelfs gaan om familieleden, zorgpersoneel, receptionisten van een kliniek of vreemden zonder band met het individu. Texanen worden aangemoedigd zelf juridische stappen te ondernemen tegen mensen die zijn betrokken bij een illegale abortus. Burgers kunnen zeker 10.000 dollar (bijna 8500 euro) krijgen als ze een zaak winnen. In een tiental andere Amerikaanse staten probeerden politici vergelijkbare abortuswetten door te voeren, maar die werden steeds tegengehouden door hoge rechters. Ook vicepresident Kamala Harris is boos. In een verklaring noemt ze de nieuwe wet, die woensdag van kracht werd, een ‘totale aanval’ op de gezondheid rond de zwangerschap. Volgens haar treft het ‘verbod’ bijna 7 miljoen vrouwen in Texas. Betrokkenen zullen nu worden gedwongen om buiten de staat hulp te zoeken of hun zwangerschap tegen hun wil uit te dragen.
2021-09-02	, 07:00	Erik Voermans	Het Parool	    Dit is de nieuwe chef van De Nationale Opera en het Nederlands Philharmonisch Orkest  	https://www.parool.nl/ps/dit-is-de-nieuwe-chef-van-de-nationale-opera-en-het-nederlands-philharmonisch-orkest~b9ce821c/	Lorenzo Viotti (31), de nieuwe chef-dirigent van De Nationale Opera en het Nederlands Philharmonisch Orkest, wil dat opera en klassieke muziek aantrekkelijk worden voor een jong en divers publiek. Hij houdt van hiphop (Kendrick Lamar, Rick Ross en Travis Scott zijn favorieten) en gaat naar electrofestivals, hij gaat zes keer per week naar de sportschool, hij zwemt, surft, rent en bokst. Bezigheden die niet automatisch rijmen met zijn beroep: de Zwitser Lorenzo Viotti is de nieuwe chef-dirigent van De Nationale Opera (DNO) en het Nederlands Philharmonisch Orkest (NedPhO), een dubbelpositie waarin hij met ingang van dit seizoen de gelauwerde Marc Albrecht opvolgt. “Ik krijg een heldere geest van al die fysieke activiteiten. Het is ook een kwestie van discipline,” zegt hij in de foyer van Nationale Opera & Ballet – de grijze Stetson die hij draagt zal hij het hele gesprek ophouden. Zacht maar beslist geeft hij met een curieuze mengeling van losheid en autoriteit antwoord op de vragen die hem worden gesteld. Lorenzo Viotti, de oudste zoon van de veel te vroeg overleden dirigent Marcello Viotti (1954-2005), dirigeert zaterdag bij DNO de seizoensopener Der Zwerg, een aangrijpende opera van Zemlinsky, geregisseerd door Nanouk Leopold. En maandag staat met het NedPhO een prikkelende versie van Haydns Paukenmesse op het programma. In het stuk treden onder de titel Missa in tempore belli (‘Mis in tijden van oorlog’) niet alleen het NedPhO en het Koor van DNO aan, maar ook negen dansers van Het Nationale Ballet. In een choreografie van de Spanjaard Juanjo Arqués zullen zij – in een zorgvuldig uitgelicht decor, compleet met geprojecteerde visuals en elektronische muziek van de Zwitserse dj Janiv Oron – een gesamtkunstwerk brengen dat een eerste proeve moet zijn van Viotti’s kijk op een operahuis van de 21ste eeuw. “Een beetsje,” zegt hij met een grijns. Dat kan beter. Weet hij zelf ook. Hij heeft alleen even geen tijd om de privélessen waarmee hij was begonnen voort te zetten, en gaat verder in het Engels. “Vanaf augustus ben ik negen uur per dag volledig ondergedompeld in Der Zwerg en in Haydn. Maar het staat nog steeds hoog op mijn lijst. Je kunt tijdens repetities niet staan te stamelen, want je moet efficiënt zijn. Ik hoop tussen de bedrijven door het nodige op te pikken. Het komt goed.” Hij is op de fiets naar de interviewplek gekomen. “Een oude Gazelle, zonder remmen. Mooi ding. Ik woon vlak bij het operahuis.” “Heel goed. Ik zit nog in de kennismakingsperiode. Ik heb alleen beter weer nodig om optimaal te kunnen functioneren, dus ik denk dat dit mijn laatste augustus hier is geweest. Het zal wel Italië worden, ergens aan zee.” Hij spreekt vloeiend Italiaans, net als Frans, Duits en Engels. “Mijn Spaans is wankel aan het worden. Dat ruil ik in voor Nederlands.” “We zullen zien. Ik denk niet na over de langere termijn, want er kan in de tussentijd zo veel gebeuren. Je kunt verliefd worden op iemand die aan de andere kant van de wereld woont. Ik noem maar iets. Het leven is onvoorspelbaar, dat heb ik wel geleerd.” Viotti groeide op in een uitzonderlijk muzikaal gezin. Vader was een gevierd dirigent, moeder een voortreffelijke violist, zijn jongere broer speelt in het orkest van de Opéra National de Lyon, zijn ene oudere zus speelt in het orkest van de Opera in München en de andere is een professionele mezzosopraan. “Ik had het er laatst over met mijn broer, die nu trouwens ook even in Amsterdam is, hoe gelukkig onze jeugd was. We klooiden wat in de tuin, we voetbalden en onze ouders legden ons als het om de muziek ging nooit enige druk op. Het was allemaal erg speels, heel anders dan nu, in mijn huidige positie.” “We reisden de wereld rond met mijn ouders. En als we thuis waren bestudeerde mijn vader eerst bijvoorbeeld een partituur van Strauss en daarna ging hij met ons fikkie stoken in de tuin. Hij was down-to-earth, nooit onder de indruk van luxe en gaf dat aan ons door. Hoeveel mooie orkesten hij ook dirigeerde, zijn happy place was bij ons, thuis. Als kind is dat de mooiste les die je kunt krijgen, vooral omdat ik hem al op jonge leeftijd verloor.” “Mensen vragen me vaak hoe het was om een topdirigent als vader te hebben, maar voor mij was hij gewoon my dad, met wie ik in het zwembad speelde, met wie ik veel aan sportduiken deed. Dan gingen we er om vijf uur in de ochtend samen op de Vespa op uit, ’s middags lunchen met het gezin, daarna een siësta. Schitterende herinneringen. Maar waar ik ook kom word ik door mensen die onder hem hebben gespeeld eraan herinnerd dat hij ook een dirigent was. Dat geeft me een gevoel van trots, hoor, begrijp me niet verkeerd.” Marcello Viotti overleed in 2005 aan een hersenbloeding, 50 jaar pas. “Ik was 14. Mijn broer 11, mijn zussen 16 en 18. Van de ene dag op de andere werden we volwassen. Onze jeugd was gestolen, maar onze buitengewone moeder gaf ons het gevoel en idee dat het leven niet veranderd was. Zij heeft ons echt gered.” “Voor mijn broer en mij was opgroeien tussen vrouwen, zonder mannelijk rolmodel, iets bijzonders, denk ik achteraf. Je maakt je een sensitiviteit eigen die er anders misschien niet zou zijn geweest. En als mensen me naar mijn helden vragen, kan ik alleen maar aan mijn moeder denken. Vergeleken bij haar stellen alle dirigenten op de wereld helemaal niks voor. En nu doen we alles wat we kunnen om haar iets terug te geven. Ze komt naar de première.” “Ik weet het niet. Mijn vader zou nu 67 zijn geweest. En wat doen dirigenten van die leeftijd? Ze reizen de wereld rond en doen Brahmscycli. Die tijd is voorbij. We hebben een ander soort leiderschap nodig. Onze verantwoordelijkheid naar de kunstvorm moet veel creatiever zijn en gaan over de vraag hoe we jongere mensen kunnen bereiken en diversere groepen naar ons operahuis kunnen krijgen.” “Ik geloof dat mijn vader bang was dat ik als dirigent in zijn schaduw zou staan, maar dat is de kijk van de oudere generatie. Mijn moeder zei dan weleens plagerig tegen hem: misschien ben je bang dat hij jóu ooit in de schaduw zal stellen.” Brede lach. “Hij vond de titel ‘maestro’ echt iets belangrijks. Zelf hecht ik daar totaal niet aan. Noem me maestro als je wil, maar Lorenzo vind ik ook prima. Hiërarchie betekent voor mij uitsluitend je verantwoordelijkheid nemen. Die vrijheid van denken heb ik mezelf eigen moeten maken. En ik weet niet of ik net zo vrij zou zijn geweest als mijn vader er nog was geweest. Ongetwijfeld is zijn heengaan het grootste verdriet van mijn leven, maar de zin ervan is geweest dat ik me realiseer waartoe ik op aarde ben. Ik dank er mijn inzet voor mijn kunstvorm aan.” “Die elektronica is er niet om cool te doen, of om lekker anders te zijn. Nee, die is er om het drama te intensiveren. Aan elk geluid dat je zult horen is onderzoek voorafgegaan, om ervoor te zorgen dat de frequenties, de ritmes en de sfeer volmaakt aansluiten bij de koor- en orkestmuziek, bij de bewegingen van de dansers en bij de kleuren van de belichting en de kostuums. Janiv Oron is een buitengewone musicus.” “We hebben een mis uitgekozen waaruit de hoop spreekt op betere tijden. Het is een gesamtkunstwerk, zoals Le sacre du printemps destijds. In dit geval met als onderwerp de botsing van de buitenstaander met de heersende religie, welke dan ook, die homoseksualiteit en abortus niet accepteert. Religie zou een gemeenschap moeten zijn die iedereen verwelkomt. Net als dit operahuis.” “Mijn broer vertelde me dat hem opviel wat een prettige energie er bij DNO is. Dat is in Lyon, waar hij werkt, echt anders. En precies die openheid is mijn ideaal. Wat we hier doen, is voor iedereen, maakt niet uit wie je bent. En ik doe er alles aan een ambassadeur te zijn voor onze kunstvorm, idealiter als een rolmodel, zoals Pavarotti dat was, of Freddy Mercury en Prince. Er is nog veel werk te verrichten.” Lorenzo Viotti dirigeert bij DNO en het NedPhO Der Zwerg van Zemlinsky (4-18 september) en Missa in tempore belli van Haydn (6-21 september), beide in Nationale Opera & Ballet.
2021-09-02	 08:14 uur      	Metro	metronieuws.nl	Kamala Harris gruwelt van nieuwe abortus-wet Texas: ‘Verontrustend’	https://www.metronieuws.nl/in-het-nieuws/buitenland/2021/09/kamala-harris-abortus-texas/	Een nieuwe wet in Texas zorgt ervoor dat sinds gisteren abortus alleen nog in uitzonderlijke gevallen mag plaatsvinden. En daardoor wordt het plegen van een abortus straks erg moeilijk. Ook moedigt de staat Amerikanen aan om overtreders te ‘verraden’. Vicepresident Kamala Harris noemt de wet een „totale aanval op de gezondheid rond de zwangerschap”. Zowel president Joe Biden als vicepresident Kamala Harris reageerden op het nieuws uit Texas. Daar mogen vrouwen geen abortus meer plegen na de zesde week van hun zwangerschap. Eerder mocht dit tot de 24e week, als de foetus nog niet levensvatbaar is. Texas is de strengste staat van Amerika als het gaat om abortussen. Maar er zit nog een naar randje aan de nieuwe wet. De staat roept burgers namelijk op om vrouwen die een abortus willen, te verraden. Een aangifte tegen een vrouw of kliniek die de wet overtreedt, levert de ‘verklikker’ een premie van 10.000 dollar op. Joe Biden noemde de nieuwe wet een „onmiskenbare schending van grondwettelijke rechten”. En ook vicepresident Kamala Harris geeft een verklaring. Daarin noemt ze de aanpak van Texas een „totale aanval op de gezondheid rond de zwangerschap”. Zij schrijft dat deze beslissing bijna zeven miljoen vrouwen treft. De wet zorgt ervoor dat 85 procent van de abortussen in Texas illegaal wordt. Today, a new law takes effect in Texas that directly violates the precedent established in the landmark case of Roe v. Wade. This all-out assault on reproductive health effectively bans abortion for the nearly 7 million Texans of reproductive age.https://t.co/ZQTPMEOBxb — Vice President Kamala Harris (@VP) September 1, 2021 De wet geldt namelijk ook voor vrouwen die verkracht werden of slachtoffer werden van incest. Vrouwen die toch een abortus willen plegen buiten de opgelegde zes weken, moeten daarvoor naar een andere staat. Of ze moeten de keuze maken de zwangerschap toch door te zetten. Zelf noemt Harris het „verontrustend” dat de wet burgers aanmoedigt om vrouwen te verraden. „De Biden-Harris-regering zal altijd vechten om toegang tot gezondheidszorg te beschermen. En ze zal het recht van een vrouw verdedigen om beslissingen te nemen over haar lichaam en haar toekomst te bepalen”, aldus de verklaring. I may not live in Texas anymore but I still hold my voting rights there. I will never vote against abortion! https://t.co/YoLe74NBFc — Janelle Sanders (@JanelleintheUK) September 2, 2021 Eerder probeerden twaalf andere staten eenzelfde soort wet er doorheen te krijgen. Maar de rechter keurde dit iedere keer af. Het Hooggerechtshof erkent namelijk sinds 1973 dat 24 weken de grens is voor een abortus. Maar doordat Texas burgers aanmoedigt tot aangifte, is de wet anders geformuleerd. De staat dwingt het verbod niet af, dat doen de inwoners zelf. De duizenden dollars die ze daarvoor terugkrijgen, vindt de staat meer dan redelijk. Artsen en juristen protesteren fel tegen de nieuwe wet. Ook vrouwenorganisaties stappen naar de hoogste rechter om de wet tegen te houden. Wat daar de uitkomst van zal zijn, wordt pas in 2022 bekend. Women are already talking about abortion pills in Texas. https://t.co/D0TAu2wxj8 — CCG BRYSON (@RealBrysonGray) September 2, 2021 Laatste Amerikanen weg uit Afghanistan, hoe gaat het nu verder?
2021-09-01	17:26:08+00:00	Unknown	nu.nl	Texas voert strengere abortuswet in: verklikker krijgt 10.000 dollar	https://www.nu.nl/algemeen/6154487/texas-voert-strengere-abortuswet-in-verklikker-krijgt-10000-dollar.html	 Abortus is in de Amerikaanse staat Texas sinds woensdag alleen in uitzonderlijke gevallen toegestaan. Een nieuwe wet verbiedt abortus na de zesde week van de zwangerschap en moedigt de bevolking aan overtreders voor de rechter te slepen. Een aangifte tegen een kliniek die een vrouw die langer zwanger is toch behandelt, kan een premie van 10.000 dollar (bijna 8.500 euro) of meer opleveren. Ook als de zwangerschap het gevolg is van incest of verkrachting, is abortus vrijwel onmogelijk geworden. De wet zorgt ervoor dat 85 procent van de abortussen in de staat illegaal wordt en maakt Texas verreweg de strengste Amerikaanse staat op dit vlak. Twaalf andere staten namen eerder wetten aan waarin de grens op zes weken werd gelegd, maar die werden door de rechter ongeldig verklaard. Het Hooggerechtshof erkent sinds 1973 namelijk het recht op abortus zolang de foetus niet levensvatbaar is. Vanaf ongeveer de 24e zwangerschapsweek is de foetus levensvatbaar. Maar Texas heeft zijn wet anders geformuleerd. Het is niet aan de overheid om het verbod af te dwingen, maar uitsluitend aan burgers, die worden aangemoedigd klachten in te dienen tegen organisaties of mensen die vrouwen helpen abortussen te ondergaan. Burgers die een procedure starten, krijgen bij een veroordeling minimaal 10.000 dollar aan 'schadevergoeding'. Artsen en juristen hebben fel protest aangetekend. Rechtbanken hebben de wet niet verboden, waarop vrouwenorganisaties naar de hoogste rechter zijn gestapt om de inwerkingtreding van de wet tegen te houden. Het hof, waar zes van de negen rechters conservatief zijn, doet naar verwachting in 2022 pas uitspraak, aldus POLITICO. ©2021 DPG Media B.V. – alle rechten voorbehouden. 
2021-08-31	16:12:26+00:00	anp	nd	Texas op weg naar allerstrengste Amerikaanse abortuswet	https://www.nd.nl/nieuws/varia/1058350/texas-op-weg-naar-allerstrengste-amerikaanse-abortuswet	 Een vrouw die steeds zwanger raakte van een meisje moest 8 abortussen ondergaan omdat haar man een jongetje wilde. De 40-jarige vrouw wonend in het Indiase Mumbai heeft hormonale injecties gehad om ervoor te zorgen dat ze een jongen verwekte. De situatie van de vrouw kwam aan het licht nadat ze de politie benaderde en een klacht indiende. Eerder beviel de vrouw van een babymeisje en toen ze opnieuw zwanger werd, bracht haar echtgenoot haar naar een arts om abortus te plegen. Daarna moest de vrouw nog 7 keer haar ongeboren kinderen aborteren omdat het allen meisjes waren. De verdachte bracht zijn vrouw naar Thailand waar ze een behandeling moest ondergaan door het geslacht van het embryo vóór de conceptie te onderzoeken. Meer dan 1.500 injecties werden toegediend aan de vrouw gedurende deze tijd. Dat meldt Times Now News. Zulke testen en behandelingen zijn verboden in India en werden uitgevoerd zonder toestemming van de vrouw.
2021-08-31	 12:23 uur      	Marijnvan den Berge	metronieuws.nl	Ook regering met links blok nu uitgesloten; welke formatie-opties blijven er nog over?	https://www.metronieuws.nl/in-het-nieuws/binnenland/2021/08/vvd-en-cda-sluiten-links-uit/	 Een vrouw die vorige week verdween werd levenloos aangetroffen. Volgens de politie is haar geheime minnaar verantwoordelijk hiervoor. Tassila Kenha(24) werd voor het laatst gezien op 11 augustus in Quatro Bocas, Brazilië. Ze vertelde haar familie dat ze naar de bank ging, maar keerde niet terug. Dat meldt Crime Online. Familieleden zeggen dat Kenha recent haar brandweeropleiding had afgerond en zwanger was van een geheim vriendje dat haar onder druk had gezet om abortus te plegen. Maar ze weigerde. De politie vond uren later het lichaam in Tomé-Açu, in het noordoosten van Pará. De 46-jarige vriend is gearresteerd op verdenking van moord.
2021-08-26	, 09:41	Hans Van Soest	Het Parool	    Gert-Jan Segers pleit voor minderheidskabinet: ‘De huidige situatie is gênant’  	https://www.parool.nl/nederland/gert-jan-segers-pleit-voor-minderheidskabinet-de-huidige-situatie-is-genant~bbe0d15b/	ChristenUnieleider Gert-Jan Segers heeft VVD-voorman Mark Rutte en D66-leider Sigrid Kaag gezegd serieus over een minderheidskabinet na te denken. Voor zichzelf lijkt hij geen rol meer te zien in een nieuw kabinet. Segers noemt de vorming van een minderheidskabinet – met VVD, D66 en mogelijk CDA – ‘een heel goede optie’. “Je ziet van weerszijden dat de vorming van een meerderheidskabinet heel lastig is,” zegt Segers. Nadat hij dit gistermorgen eerst tegen informateur Mariëtte Hamer had gezegd, vroeg zij hem dit gisteravond ook nog een keer rechtstreeks te zeggen tegen Rutte en Kaag. Die reageerden niet meteen op de suggestie. Dik vijf maanden na de verkiezingen zit de vorming van een nieuw kabinet nog steeds muurvast. Van de negentien partijen in de Tweede Kamer (sinds het afsplitsen van CDA-Kamerlid Pieter Omtzigt) zijn er nog maar zes partijen over die samen een meerderheid zouden kunnen vormen. De rest is al afgevallen om verschillende redenen. Maar D66 wil niet opnieuw met de ChristenUnie in een kabinet en VVD en CDA willen niet met zowel PvdA als GroenLinks samenwerken. Dinsdag hebben die twee linkse partijen in een gesprek met Hamer nogmaals te horen gekregen dat VVD en CDA voet bij stuk houden. D66 lijkt echter evenmin van plan toe te geven. Zo duurt de patstelling voort. “De situatie is ­gênant,” zegt Segers. “We zijn deze formatie allemaal begonnen met te zeggen dat de opdracht heel groot is. Maar we lopen alleen rondjes en bezigen cryptische teksten. We komen niet tot het oplossen van problemen en dat is echt ­gênant.” Nu er geen meerderheidscoalitie te vormen is, ziet Segers een minderheidskabinet als laatste optie. “Ik denk ook dat het werkbaar is. Het zou ook heel goed zijn voor de verhoudingen met de Tweede Kamer. Dan krijg je dat het kabinet ­iedere keer op de inhoud een meerderheid moet zoeken.” Ondertussen neemt de ergernis bij alle partijen flink toe over de voortslepende impasse. PvdA-leider Ploumen en GroenLinksvoorman Klaver waren er gisteren het helderst over: de problemen in het land zijn te groot om nog langer te treuzelen met de kabinetsvorming. “We wachten al vijf maanden op een nieuwe regering,” zei Klaver. Vooral CDA-leider Wopke Hoekstra wordt door andere partijen verweten dat hij ‘al maanden alleen maar overal nee op zegt’. Om de ­formatie vlot te trekken, werd voor de zomer ­besloten dat VVD en D66 samen een aanzet zouden schrijven voor een nieuw regeerakkoord. Andere partijen konden dan op basis van de ­inhoud beslissen of ze daarover door wilden praten. CDA, PvdA en GroenLinks wilden dat wel. De ChristenUnie had de meeste reserves. In het stuk van VVD en CDA staat volgens betrokkenen onder andere dat de onderwijsvrijheid moet worden aangepast en dat de wet voor embryoselectie en abortus anders moet. Segers noemde het formatiestuk daarom ‘te liberaal’. Bij PvdA en GroenLinks is ergernis, omdat zij wel bereid waren te praten over de inhoud maar er toch een blokkade is opgeworpen door VVD en CDA. “We hadden toch afgesproken dat we op basis van de inhoud zouden proberen eruit te komen?” sneert een vooraanstaande politicus uit het linker blok. Het idee van een minderheidskabinet is niet nieuw. De afgelopen jaren hebben opeen­volgende kabinetten vrijwel voortdurend met wisselende meerderheden moeten werken, ­omdat er geen automatische meerderheid in de Eerste of Tweede Kamer was. Het laatste echte minderheidskabinet was Rutte I. Dat had ­echter een gedoogakkoord met de PVV dat ­beloofde het kabinet bij belangrijke zaken aan een meerderheid te helpen. Die constructie viel na twee jaar uiteen na onenigheid over nieuwe bezuinigingen.
2021-08-18	18:00:35+00:00	Unknown	GFC Nieuws	Veganist (46) verwijdert hoofd van zijn geliefde en springt van 17 hoog naar beneden	https://www.gfcnieuws.com/veganist-46-verwijdert-hoofd-van-zijn-geliefde-en-springt-van-17-hoog-naar-beneden/	GFC NIEUWSREDACTIE- Een veganist die zich voordeed als arts sneed het hoofd van zijn geliefde af en sprong daarna van de 17e verdieping van een gebouw. De 46-jarige Rus genaamd Alexey sneed het hart van zijn vrouw Olga eruit en bracht haar meerdere messteken toe. Hij stopte het afgehakte hoofd van de 41-jarige vrouw in een plastic zak en sprong vervolgens vanuit de 17e verdieping in zijn flat in Moscow. Haar vrienden beweren dat het tweetal vaak ruzie had omdat de man “jaloers” was. Dat meldt Daily Star
2021-08-18	12:00:32+00:00	Unknown	GFC Nieuws	Man die verlangt naar jongetje laat echtgenote 8 abortussen plegen	https://www.gfcnieuws.com/man-die-verlangt-naar-jongetje-laat-echtgenote-8-abortussen-plegen/	GFC NIEUWSREDACTIE- Een vrouw die steeds zwanger raakte van een meisje moest 8 abortussen ondergaan omdat haar man een jongetje wilde. De 40-jarige vrouw wonend in het Indiase Mumbai heeft hormonale injecties gehad om ervoor te zorgen dat ze een jongen verwekte. De situatie van de vrouw kwam aan het licht nadat ze de politie benaderde en een klacht indiende. Eerder beviel de vrouw van een babymeisje en toen ze opnieuw zwanger werd, bracht haar echtgenoot haar naar een arts om abortus te plegen. Daarna moest de vrouw nog 7 keer haar ongeboren kinderen aborteren omdat het allen meisjes waren. De verdachte bracht zijn vrouw naar Thailand waar ze een behandeling moest ondergaan door het geslacht van het embryo vóór de conceptie te onderzoeken. Meer dan 1.500 injecties werden toegediend aan de vrouw gedurende deze tijd. Dat meldt Times Now News. Zulke testen en behandelingen zijn verboden in India en werden uitgevoerd zonder toestemming van de vrouw.
2021-08-17	18:45:23+00:00	Unknown	GFC Nieuws	Brandweervrouw mogelijk om het leven gebracht door geheime minnaar die vroeg om abortus te plegen	https://www.gfcnieuws.com/brandweervrouw-mogelijk-om-het-leven-gebracht-door-geheime-minnaar-die-vroeg-om-abortus-te-plegen/	GFC NIEUWSREDACTIE- Een vrouw die vorige week verdween werd levenloos aangetroffen. Volgens de politie is haar geheime minnaar verantwoordelijk hiervoor. Tassila Kenha(24) werd voor het laatst gezien op 11 augustus in Quatro Bocas, Brazilië. Ze vertelde haar familie dat ze naar de bank ging, maar keerde niet terug. Dat meldt Crime Online. Familieleden zeggen dat Kenha recent haar brandweeropleiding had afgerond en zwanger was van een geheim vriendje dat haar onder druk had gezet om abortus te plegen. Maar ze weigerde. De politie vond uren later het lichaam in Tomé-Açu, in het noordoosten van Pará. De 46-jarige vriend is gearresteerd op verdenking van moord.
2021-08-05	21:00:07+00:00	Unknown	GFC Nieuws	‘Het is de schuld van vrouwen indien ze ongepland zwanger raken’	https://www.gfcnieuws.com/het-is-de-schuld-van-vrouwen-indien-ze-ongepland-zwanger-raken/	GFC LIFESTYLEREDACTIE- ‘Als een vrouw onbedoeld zwanger raakt is dat haar eigen probleem en niet de verantwoordelijkheid van de man.’ ‘Vrouwen hebben 100% controle over wie er geboren wordt en wie er wordt geaborteerd. Een man heeft niets in te brengen indien een vrouw kiest om abortus te plegen, of er misschien juist voor voelt om het kind te houden.’ ‘Je bent niet verantwoordelijk voor iets waar je geen zeggenschap over hebt.’ Dat zijn de uitspraken van de in Miami wonende dating-coach en podcaster Myron Gaines. Hij vindt dat vrouwen kunnen slapen met wie ze willen en dat mannen slapen met wie ze mogen. Om die reden zou een man niet tot verantwoording kunnen worden geroepen indien een vrouw onbedoeld zwanger raakt, omdat ze er zelf voor zou kiezen als een man onbeschermd tot zijn hoogtepunt komt in haar holte. ‘Vrouwen beslissen of er wel of geen geslachtsgemeenschap plaatsvindt en met wie. Niet mannen. Daarom moeten vrouwen zelf met de eventuele consequenties van een zwangerschap dealen,” stelt de populaire podcaster. Voorts is hij van mening dat vrouwen inderdaad zelf mogen beslissen wat ze met hun lijf doen, maar dat mannen op hun beurt ook zelf bepalen waaraan en aan wie ze hun geld uitgeven. ‘Vrouwen moeten leren om op de blaren te zitten. Als de man van wie ze zwanger is geraakt niets met de situatie te maken wil hebben, is dat hun eigen schuld. Het is hun fout als ze zwanger zijn geraakt van een ‘ongeschikte’ man,’ zegt Myron tot slot.
